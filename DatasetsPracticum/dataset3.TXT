
                               1 of 200 DOCUMENTS

                                   Het Parool

                               December 30, 1995

Ex-vrouw Carlos wil getuigen in proces

SECTION: Pg. 7

LENGTH: 333 words


FRANKFURT - De ex-vrouw van de beruchte terrorist Ilich Sanchez of 'Carlos de
Jakhals', de Duitse Magdalena Kopp, zou bereid zijn tegen haar voormalige
echtgenoot te getuigen in het proces dat wordt voorbereid in Frankrijk. Kopp,
die ervan wordt verdacht dat zij jarenlang lid was van de terreurgroep
Revolutionaire Cellen, is volgens het weekblad Der Spiegel onlangs uit Venezuela
teruggekeerd naar haar geboortestad Ulm.

Carlos zit al anderhalf jaar in voorarrest in Parijs, nadat hij door de Franse
geheime dienst was opgehaald in Soedan, waar hij was gearresteerd nadat alle
westerse geheime diensten twintig jaar naar hem op zoek waren geweest. Kopp brak
vier jaar geleden met hem. Zij hebben een dochtertje, Rosa, dat bij haar moeder
verblijft.

Magdalena Kopp is inmiddels in Duitsland verhoord door de politie in verband met
een bomaanslag tegen Radio Free Europe in Munchen in 1981. Een woordvoerder van
de Duitse justitie wilde geen commentaar geven op de eventuele bereidheid van de
vrouw om tegen Carlos en diens jarenlange rechterhand, de Duitser Johannes
Weinrich, te getuigen. Weinrich, die in juni van dit jaar in Jemen werd gepakt
en aan Duitsland werd uitgeleverd, wordt verdacht van een serie terreuracties.

Kopp werd in 1982 in Parijs gearresteerd terwijl zij explosieven vervoerde. Ze
kreeg daarvoor drie jaar gevangenisstraf en werd in 1985 naar Duitsland
uitgewezen. Kort daarop wist ze het land uit te komen en Damascus te bereiken,
waar Carlos in die tijd zou hebben gewoond. Kopp zou hebben aangeboden tegen het
tweetal te getuigen toen zij hoorde van Weinrichs uitlevering.

Carlos wordt onder meer verdacht van de moord op twee Franse geheim agenten in
1975 in Parijs en een aanslag op een trein in 1983, waarbij twee doden vielen.
Weinrich zal zich moeten verantwoorden voor aanslagen in 1975 op de Parijse
luchthaven Orly, in 1981 tegen Radio Free Europe in Munchen en in 1983 tegen het
Franse culturele centrum in het toenmalige West-Berlijn. (AP)

LOAD-DATE: May 9, 2003

LANGUAGE: DUTCH

                               © 1995 Het Parool

                               2 of 200 DOCUMENTS

                                Brabants Dagblad

                               December 30, 1995

Ir. J. Manusama speelde pijnlijke en vernederende rol tijdens kapingen en
gijzelingen in jaren '70

Door Ivo Postma

SECTION: Pg. 3

LENGTH: 1014 words

HIGHLIGHT:  Gerespecteerd leider, ook na 'blunder' - Johan Alvarez Manusama, een
intellectueel leider, iemand die veel respect genoot. Maar dat respect kreeg ten
tijde van de gijzelingen en treinkapingen in de jaren '70 een fikse deuk.


Toen hij op 11 september 1953 in Nederland aankwam, werd hem weliswaar politiek
asiel verleend, maar tevens behandeld als een staatsgevaarlijke terrorist. Het
was vier jaar na de souvereiniteitsoverdracht en de Nederlandse regering wilde
zich niet meer de vingers branden aan de Molukse kwestie die nu een binnenlandse
Indonesische kwestie was.

Johan Alvarez Manusama, minister van defensie van de niet erkende Republiek der
Zuid-Molukken (RMS), kreeg een spreekverbod opgelegd. De regering dreigde hem
met verbanning naar Texel als hij zich daar niet aan zou houden.

Van de wijze, minzame en bedaagde Manusama, die hier de kost verdiende als
wiskundeleraar, hebben de Nederlandse autoriteiten nooit veel last ondervonden.
Ook niet nadat hij in 1966 de door Indonesie geexecuteerde Soumokil was
opgevolgd als president in ballingschap.

De 26.000 Molukkers die hem in dat jaar in Assen uitriepen tot hun president,
moeten verwacht hebben dat deze invriendelijke vaderfiguur in staat was hun
ideaal te verwezenlijken. Hijzelf is het mogelijk ook vast van plan geweest.
Maar Manusama was tevens een realist.

  Loyaal

Manusama heeft altijd zijn best gedaan om behalve strijder voor het Molukse
onafhankelijkheidsideaal een loyaal burger van Nederland te zijn. In de reactie
van de Nederlandse regering op zijn dood gisteren klonk dan ook een spoor van
dankbaarheid door. Van Molukse zijde werd gisteren echter ook gewezen op
Manusama's 'blunders' op een cruciaal moment.

Het was de tweede generatie - de meestal in Nederland geboren jongere
Zuidmolukkers - die de Nederlandse samenleving in de jaren zeventig duidelijk
maakte hoe diep het vrijheidsideaal zat en hoe groot de frustraties in de
Molukse gemeenschap waren. De gijzelingsacties en de treinkapingen waren
gewelddadige gebeurtenissen die de verhoudingen tussen de Molukse gemeenschap en
de Nederlandse samenleving op scherp stelden.

Maar ze brachten deze verhoudingen ook in beweging en daar was Manusama met zijn
geweldloosheid, bedachtzame uitspraken en diplomatieke bewegingen nooit toe in
staat geweest. Iets waar hij jarenlang vergeefs om had gevraagd, werd ineens
werkelijkheid: een gesprek met de Nederlandse regering. Den Haag luisterde naar
wat de president in ballingschap van de niet erkende republiek haar te zeggen
had. De vreedzame Manusama van zijn kant was bereid achter de bloedige feiten
aan te lopen en in de gewijzigde omstandigheden zijn rol te blijven spelen als
leider van een volk dat zich nog steeds in ballingschap voelde.

  Zonder resultaat

De episode van de treinkapingen en de gijzelingen was pijnlijk en vernederend
geweest voor Manusama. Hij wilde praten met de jongens die in 1975 bij Wijster
de intercity van Groningen naar Amsterdam hadden gekaapt. Maar de jongens wilden
niet met hem praten. Ze hadden hun geweren op hem gericht toen hij de trein
binnenkwam. Er had een moeizaam gesprek plaats zonder resultaat.

Later volgde nog een treinkaping, bij De Punt, die samenviel met de gijzeling
van een kleuterklas in Bovensmilde. Manusama dacht dat al die acties niet zozeer
tegen Nederland als wel tegen hem waren gericht, omdat hij te weinig van
Nederland gedaan zou hebben gekregen.

In Het Parool verdedigde Manusama zich jaren later nog tegen de beschuldiging
dat hij zijn eigen jongens had laten vallen. "Dat was natuurlijk niet zo. Ik had
wel degelijk met ze te doen. Maar die actie keurde ik af.  Terwijl de Molukse
gemeenschap de neiging heeft alles wat er ondernomen wordt, goed te praten.
Blindelings solidair te zijn, die eigenschap heb ik niet. Die jongens hebben
zich opgeofferd op een verkeerde manier."

Elias Rinsampessy, directeur van de Molukse welzijnsstichting Muhabbat,
onderhield destijds nauw contact met de treinkapers en de geradicaliseerde
jongeren. Hij noemt het nog steeds een blunder dat Manusama destijds verklaarde:
"Dat zijn mijn jongens niet".

  Lijnen

Rinsampessy spreekt desondanks waardering uit voor de figuur Manusama. Hij
vergelijkt hem met 'de populist' dominee Metiary, de voorzitter van de
eenheidspartij Badan Persatuan, die hij vanwege zijn bezielende optreden
beschouwt als 'de eigenlijke leider van de Molukse gemeenschap'. Manusama is
volgens Rinsampessy "meer een intellectueel leider, een formele persoonlijkheid,
niet zozeer een man onder het volk, maar desondanks iemand die veel respect
genoot, ook onder de gewone Molukkers. Je kunt het met Manusama oneens zijn,
maar hij zette altijd duidelijk de lijnen uit".

Frans Tutuhatunewa, de huisarts die Manusama in 1993 is opgevolgd, zegt met het
overlijden van zijn voorganger 'een vaderfiguur' te hebben verloren. "Hij was
mijn raadsman, mijn allereerste adviseur. Ik hoop het heilig inzicht te hebben
waarover hij beschikte."

LOAD-DATE: January 4, 1996

LANGUAGE: Dutch / Nederlands

GRAPHIC: Beilen 1975: aankomst van Manusama per helikopter voor een gesprek met
de kapers. Midden op de foto dominee Metiary.  Foto Anefo.

PUB-TYPE: Paper

                        Copyright 1995 Brabants Dagblad

                               3 of 200 DOCUMENTS

                                    De Stem

                               December 30, 1995

Molukkers verliezen met Manusama vaderfiguur

Door Ivo Postma

LENGTH: 1107 words


TOEN HIJ op 11 september 1953 in Nederland aankwam, werd hem weliswaar politiek
asiel verleend, maar werd hij tevens behandeld als een staatsgevaarlijke
terrorist. Het was vier jaar na de souvereiniteitsoverdracht en de Nederlandse
regering wilde zich niet meer de vingers branden aan de Molukse kwestie die nu
een binnenlandse Indonesische kwestie was.

Johan Alvarez Manusama, minister van Defensie van de niet erkende Republiek der
Zuid-Molukken (RMS), kreeg een spreekverbod opgelegd. De regering dreigde hem
met verbanning naar Texel(!) als hij zich daar niet aan zou houden.

Van de wijze, minzame en bedaagde Manusama, die hier de kost verdiende als
wiskundeleraar, hebben de Nederlandse autoriteiten nooit veel last ondervonden.
Ook niet nadat hij in 1966 de door Indonesie geexecuteerde Soumokil was
opgevolgd als president in ballingschap.

De 26.000 Molukkers die hem in dat jaar in Assen uitriepen tot hun president,
moeten verwacht hebben dat deze invriendelijke vaderfiguur in staat was hun
ideaal te verwezenlijken. Hij is het mogelijk zelf ook vast van plan geweest.
Maar Manusama was tevens een realist. Het gebruik van geweld was niet zijn
manier en hij wist dat hij het niet moest verbruien in Nederland, het land waar
hij wilde blijven zolang hij niet terug kon naar Maluku Selatan.

Manusama heeft altijd zijn best gedaan om behalve strijder voor het Molukse
onafhankelijkheidsideaal een loyaal burger van Nederland te zijn. In de reactie
van de Nederlandse regering op zijn dood gisteren klonk dan ook een spoor van
dankbaarheid door.

Het kabinet betuigde zijn 'respect voor de wijze waarop de heer Manusama
gedurende vele jaren de gevoelens van de Molukse gemeenschap heeft vertolkt'.
Van Molukse zijde werd gisteren echter ook gewezen op Manusama's 'blunders' op
een cruciaal moment.

Het was de tweede generatie - de meestal in Nederland geboren jongere
Zuidmolukkers - die de Nederlandse samenleving in de jaren zeventig duidelijk
maakte hoe diep het vrijheidsideaal zat en hoe groot de frustraties in de
Molukse gemeenschap waren.

De gijzelingsacties en de treinkapingen waren gewelddadige gebeurtenissen die de
verhoudingen tussen de Molukse gemeenschap en de Nederlandse samenleving op
scherp stelden. Maar ze brachten deze verhoudingen ook in beweging en daar was
Manusama met zijn geweldloosheid, bedachtzame uitspraken en diplomatieke
bewegingen nooit toe in staat geweest.

Iets waar hij jarenlang vergeefs om had gevraagd, werd ineens werkelijkheid: een
gesprek met de Nederlandse regering. Den Haag luisterde naar wat de president in
ballingschap van de niet erkende republiek haar te zeggen had. De vreedzame
Manusama van zijn kant was bereid achter de bloedige feiten aan te lopen en in
de gewijzigde omstandigheden zijn rol te blijven spelen als leider van een volk
dat zich nog steeds in ballingschap voelde.

De episode van de treinkapingen en de gijzelingen was pijnlijk en vernederend
geweest voor Manusama. Hij wilde praten met de jongens die in 1975 bij Wijster
de intercity van Groningen naar Amsterdam hadden gekaapt. Maar de jongens wilden
niet met hem praten. Ze hadden hun geweren op hem gericht toen hij binnenkwam en
er had een moeizaam gesprek plaats zonder resultaat.

Later volgde nog een treinkaping, bij De Punt, die samenviel met de gijzeling
van een kleuterklas in Bovensmilde. Manusama dacht dat al die acties niet zozeer
tegen Nederland als wel tegen hem waren gericht, omdat hij te weinig van
Nederland gedaan zou hebben gekregen.

In Het Parool verdedigde Manusama zich jaren later nog tegen de beschuldiging
dat hij zijn eigen jongens had laten vallen. "Dat was natuurlijk niet zo. Ik had
wel degelijk met ze te doen. Maar die actie keurde ik af.  Terwijl de Molukse
gemeenschap de neiging heeft alles wat er ondernomen wordt, goed te praten.
Blindelings solidair te zijn, die eigenschap heb ik niet. Die jongens hebben
zich opgeofferd op een verkeerde manier."

Elias Rinsampessy, thans directeur van de Molukse welzijnsstichting Muhabbat,
onderhield destijds nauw contact met de treinkapers en de geradicaliseerde
Molukse jongeren. Hij noemt het nog steeds een blunder van Manusama dat hij
destijds verklaarde: "Dat zijn mijn jongens niet."

Rinsampessy spreekt desondanks waardering uit voor de figuur Manusama. Hij
vergelijkt hem met 'de populist' dominee Metiary, de voorzitter van de
eenheidspartij Badan Persatuan, die hij vanwege zijn bezielende optreden
beschouwt als 'de eigenlijke leider van de Molukse gemeenschap'. Manusama is
volgens Rinsampessy 'meer een intellectueel leider, een formele persoonlijkheid,
niet zozeer een man onder het volk, maar desondanks iemand die veel respect
genoot, ook onder de gewone Molukkers. Je kunt het met Manusama oneens zijn,
maar hij zette altijd duidelijk de lijnen uit'.

Frans Tutuhatunewa, de huisarts die Manusama in 1993 is opgevolgd, zegt met het
overlijden van zijn voorganger 'een vaderfiguur' te hebben verloren. "Hij was
mijn raadsman, mijn allereerste adviseur. Ik hoop het heilig inzicht te hebben
waarover hij beschikte."

Tutuhatunewa zei in een interview met De Gelderlander twee jaar geleden: "Wij
Zuidmolukkers kunnen niet anders dan naar de RMS streven. Je weet dat je daar
vandaan komt en daar thuishoort. Het is een diep geloof dat in je ziel is
gebrand." Volgens hem heeft Manusama aan dat besef "niet een klein steentje,
maar een heel grote kei bijgedragen."

LOAD-DATE: January 4, 1996

LANGUAGE: Dutch / Nederlands

PUB-TYPE: Paper

                     Copyright 1995 VNU Dagbladengroep B.V.

                               4 of 200 DOCUMENTS

                                De Gelderlander

                               December 30, 1995

Ir. Johan Manusama was gerespecteerd leider Vervolg van Voorpagina

Door Ivo Postma

SECTION: Binnenland, Pg. 1

LENGTH: 987 words


Toen hij op 11 september 1953 in Nederland aankwam, werd hem weliswaar politiek
asiel verleend, maar werd hij tevens behandeld als een staatsgevaarlijke
terrorist. Het was vier jaar na de soevereiniteitsoverdracht en de Nederlandse
regering wilde haar vingers niet meer branden aan de Molukse kwestie die nu een
binnenlandse Indonesische kwestie was. Johan Alvarez Manusama, minister van
defensie van de niet erkende Republiek der Zuid-Molukken (RMS), kreeg een
spreekverbod opgelegd. De regering dreigde hem met verbanning naar Texel(!) als
hij zich daar niet aan zou houden.

Van de wijze, minzame en bedaagde Manusama, die hier de kost verdiende als
wiskundeleraar, hebben de Nederlandse autoriteiten nooit veel last ondervonden.
Ook niet nadat hij in 1966 de door Indonesie geexecuteerde Soumokil was
opgevolgd als president in ballingschap.

De 26.000 Molukkers die hem in dat jaar in Assen uitriepen tot hun president,
moeten verwacht hebben dat deze invriendelijke vaderfiguur in staat was hun
ideaal te verwezenlijken. Hijzelf is het mogelijk ook vast van plan geweest.
Maar Manusama was tevens een realist. Het gebruik van geweld was niet zijn
manier en hij wist dat hij het niet moest verbruien in Nederland, het land waar
hij wilde blijven zolang hij niet terug kon naar Maluku Selatan.

Manusama heeft altijd zijn best gedaan om behalve strijder voor het Molukse
onafhankelijkheidsideaal een loyaal burger van Nederland te zijn. In de reactie
van de Nederlandse regering op zijn dood gisteren klonk dan ook een spoor van
dankbaarheid door. Het kabinet betuigde zijn 'respect voor de wijze waarop de
heer Manusama gedurende vele jaren de gevoelens van de Molukse gemeenschap heeft
vertolkt.' Van Molukse zijde werd gisteren echter ook gewezen op Manusama's
'blunders' op een cruciaal moment.

Het was de tweede generatie - de meestal in Nederland geboren jongere
Zuidmolukkers - die de Nederlandse samenleving in de jaren zeventig duidelijk
maakte hoe diep het vrijheidsideaal zat en hoe groot de frustraties in de
Molukse gemeenschap waren. De gijzelingsacties en de treinkapingen waren
gewelddadige gebeurtenissen die de verhoudingen tussen de Molukse gemeenschap en
de Nederlandse samenleving op scherp stelden. Maar ze brachten deze verhoudingen
ook in beweging en daar was Manusama met zijn geweldloosheid, bedachtzame
uitspraken en diplomatieke bewegingen nooit toe in staat geweest.

Iets waar hij jarenlang vergeefs om had gevraagd, werd ineens werkelijkheid: een
gesprek met de Nederlandse regering. Den Haag luisterde naar wat de president in
ballingschap van de niet erkende republiek haar te zeggen had. De vreedzame
Manusama van zijn kant was bereid achter de bloedige feiten aan te lopen en in
de gewijzigde omstandigheden zijn rol te blijven spelen als leider van een volk
dat zich nog steeds in ballingschap voelde.

De episode van de treinkapingen en de gijzelingen was pijnlijk en vernederend
geweest voor Manusama. Hij wilde praten met de jongens die in 1975 bij Wijster
de Intercity van Groningen naar Amsterdam hadden gekaapt. Maar de jongens wilden
niet met hem praten. Ze hadden hun geweren op hem gericht toen hij binnenkwam en
er had een moeizaam gesprek plaats zonder resultaat.

Later volgde nog een treinkaping, bij De Punt, die samenviel met de gijzeling
van een kleuterklas in Bovensmilde. Manusama dacht dat al die acties niet zozeer
tegen Nederland als wel tegen hem waren gericht, omdat hij te weinig van
Nederland gedaan zou hebben gekregen.

In Het Parool verdedigde Manusama zich jaren later nog tegen de beschuldiging
dat hij zijn eigen jongens had laten vallen. "Dat was natuurlijk niet zo. Ik had
wel degelijk met hen te doen. Maar die actie keurde ik af.  Terwijl de Molukse
gemeenschap de neiging heeft alles wat er ondernomen wordt, goed te praten.
Blindelings solidair te zijn, die eigenschap heb ik niet. Die jongens hebben
zich opgeofferd op een verkeerde manier."

Elias Rinsampessy, thans directeur van de Molukse welzijnsstichting Muhabbat,
onderhield destijds nauw contact met de treinkapers en de geradicaliseerde
Molukse jongeren. Hij noemt het nog steeds een blunder van Manusama dat hij
destijds verklaarde: "Dat zijn mijn jongens niet".

Rinsampessy spreekt desondanks waardering uit voor de figuur Manusama. Hij
vergelijkt hem met 'de populist' dominee Metiary, de voorzitter van de
eenheidspartij Badan Persatuan, die hij vanwege zijn bezielende optreden
beschouwt als de eigenlijke leider van de Molukse gemeenschap. Manusama is
volgens Rinsampessy "meer een intellectueel leider, een formele persoonlijkheid,
niet zozeer een man onder het volk, maar desondanks iemand die veel respect
genoot, ook onder de gewone Molukkers. Je kunt het met Manusama oneens zijn,
maar hij zette altijd duidelijk de lijnen uit."

Frans Tutuhatunewa, de huisarts die Manusama in 1993 is opgevolgd, zegt met het
overlijden van zijn voorganger 'een vaderfiguur' te hebben verloren. "Hij was
mijn raadsman, mijn allereerste adviseur. Ik hoop het heilig inzicht te hebben
waarover hij beschikte."

Tutuhatunewa zei in een interview met De Gelderlander twee jaar geleden: "Wij
Zuidmolukkers kunnen niet anders dan naar de RMS streven. Je weet dat je daar
vandaan komt en daar thuishoort. Het is een diep geloof dat in je ziel is
gebrand." Volgens hem heeft Manusama aan dat besef 'niet een klein steentje,
maar een heel grote kei bijgedragen'.

LOAD-DATE: January 4, 1996

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                               5 of 200 DOCUMENTS

                               Eindhovens Dagblad

                               December 30, 1995

Ir. J. Manusama 1910-1995 - Van staatsgevaarlijke terrorist tot gerespecteerd
man

SECTION: Pg. 5

LENGTH: 827 words


ROTTERDAM - Johan Alvarez Manusama (roepnaam: Joop) werd in 1910 geboren op
Borneo, maar groeide op in Batavia op Java. Zijn vader was een Ambonese
architect. Na zijn studie aan de Technische Hogeschool in Bandoeng zette hij in
juni 1947 op 37-jarige leeftijd voor het eerst voet op Ambonese bodem.

Na het uitroepen van de Republik Moluku Selatan werd Manusama door president
Soumokil op reis gestuurd om de Molukse zaak internationaal onder de aandacht te
brengen. Op het moment dat hij een VN-delegatie op Nieuw-Guinea wilde inlichten,
begon Indonesie aan de blokkade van Ambon en kon de ingenieur niet meer terug.
Hij koos voor politiek asiel in Nederland.

Toen hij op 11 september 1953 aankwam op Schiphol, werd de Nederlandlievende
Manusama behandeld als een staatsgevaarlijke terrorist. Hij kreeg een
spreekverbod opgelegd. Hij werd bedreigd met verbanning naar Texel als hij dat
zou verbreken. Vier jaar na de souvereiniteitsoverdracht wilde Nederland de
vingers niet meer branden aan de inmiddels interne Indonesische kwestie. Ook
moest verzet tegen de Nederlandse overheid worden voorkomen.

In april 1966, toen hij alweer drie jaar de kost verdiende als wiskundeleraar,
konden 26.000 Molukkers Manusama niettemin inhuldigen als president van de door
Nederland nooit erkende RMS. Dat gebeurde in Assen, waar een flinke Molukse
gemeenschap is. Het zou ook in het hoge Noorden zijn, waar de president jaren
later de ogen van de wereld op zich gericht wist.

  Doodongelukkig

In 1975 kaapten radicale Molukse jongeren een trein bij Wijster, uit onvrede
over de rol van Nederland in de kwestie. Manusama was er doodongelukkig mee.
Hij wilde met de jongens praten, maar zij niet met hem. Later moest Manusama
toezien hoe nog een trein, bij De Punt, en een kleuterklasje in Bovensmilde
werden gegijzeld. Tegenover het ANP verklaarde hij ooit dat die acties niet zo
zeer tegen Nederland waren gericht, maar tegen hemzelf als leider. Hij zou te
weinig van Nederland gedaan hebben gekregen.

In Het Parool vertelde Manusama later: "Die gijzeling heeft me bijna mijn
positie als staatshoofd gekost. Na de actie werd er in Moordrecht een congres
georganiseerd. Men nam mij daar mijn houding ten aanzien van de gijzeling
bijzonder kwalijk. Dat ik in wezen onze eigen jongens had laten vallen. Dat was
natuurlijk niet zo, ik had wel degelijk met ze te doen. Maar die actie keurde ik
af. Terwijl de Molukse gemeenschap de neiging heeft alles wat er ondernomen
wordt, goed te praten. Blindelings solidair te zijn. Die eigenschap heb ik niet.
Die jongens hebben zich opgeofferd op een verkeerde manier".

  Ideaal

Manusama dacht dat de tweede generatie het felst was doordat hun ouders hun
plaats niet hebben kunnen vinden. De derde generatie is rustiger, maar volgens
Manusama leeft ook bij hen het ideaal.

Daarvan is zijn opvolger, Tutuhatunewa, ook overtuigd. De nieuwe president van
de RMS vindt de dood van Manusama "een verlies voor het Molukse volk en voor mij
persoonlijk het verlies van een figuur die me altijd bijstond, tot zeer recent.
Het zal niet gemakkelijk zijn zonder hem, maar hij heeft me goed voorbereid."

De Nederlandse regering heeft met droefenis kennis genomen van het overlijden
van Manusama. Met zijn heengaan is aan de Molukse gemeenschap in Nederland een
markante persoonlijkheid ontvallen, aldus de Rijksvoorlichtingsdienst. Het
kabinet betuigt zijn "respect voor de wijze waarop de heer Manusama gedurende
vele jaren de gevoelens van de Molukse gemeenschap heeft vertolkt".

"Soldaat van Oranje" Erik Hazelhoff Roelfzema, een vriend van de Molukkers en
van Manusama persoonlijk, reageerde gisterochtend geschokt. "Ik trek me zijn
dood erg aan. Voor mij is dit het einde van een lange en goede vriendschap. Ik
heb altijd het grootste respect voor Manusama gehad. Hij is een legendarische
figuur in de geschiedenis van de Zuid-Molukken, van de uitroeping van de RMS tot
in recente tijd. Hij is een lichtend voorbeeld geweest voor drie generaties van
Zuid-Molukkers, als leider in de strijd om de onafhankelijkheid en later toen
hij de Ambonezen hielp hun standpunt te bepalen tijdens hun gedwongen verblijf
in Nederland. Manusama was een gentlemen van de fijnste soort, een vaderlandse
held en en een trouw vriend van Nederland."

LOAD-DATE: January 4, 1996

LANGUAGE: Dutch / Nederlands

PUB-TYPE: Paper

                       Copyright 1995 Eindhovens Dagblad

                               6 of 200 DOCUMENTS

                            Het Financieele Dagblad

                                30 december 1995

SECTION: Binnenland, Pg.7

LENGTH: 378 words

IR MANUSAMA OVERLEDEN


IR MANUSAMA OVERLEDEN Ir J. Manusama, de ex-president in ballingschap van de
Republiek der Zuid-Molukken (RMS), is vrijdag in het Havenziekenhuis in
Rotterdam overleden, 85 jaar oud. Hij werd woensdag in het ziekenhuis opgenomen
nadat hij plotseling ziek was geworden.

Manusama volgde in 1966 de door de Indonesiers geexecuteerde Chr. Soumokil op
als president van de RMS. Ruim twee jaar geleden stapte hij op omdat het
presidentschap hem lichamelijk te zwaar werd.

Manusama werd op 25 april 1950, de dag dat de Republik Maluku Selatan op Ambon
werd uitgeroepen, benoemd tot minister van defensie. Hij wist in 1953 aan de
Indonesische blokkade van Ambon te ontkomen. In september dat jaar kwam hij aan
in Nederland. Hij werd hier het gezicht van de Molukse regering in ballingschap,
tot april 1993. De Rotterdamse arts Tutuhatunewa volgde hem toen op.

Johan Alvarez Manusama (roepnaam Joop) werd in 1910 geboren op Borneo, maar
groeide op in Batavia op Java. Zijn vader was een Ambonese architect. Na zijn
studie aan de Technische Hogeschool in Bandoeng zette hij in juni 1947 op
37-jarige leeftijd voor het eerst voet op Ambonese bodem.

Na het uitroepen van de Republik Moluku Selatan werd Manusama door president
Soumokil op reis gestuurd om de Molukse zaak internationaal onder de aandacht te
brengen. Op het moment dat hij een VN-delegatie op Nieuw-Guinea wilde inlichten,
begon Indonesie aan de blokkade van Ambon en kon de ingenieur niet meer terug.
Hij koos voor politiek asiel in Nederland.

Toen hij op 11 september 1953 aankwam op Schiphol, werd Manusama behandeld als
een staatsgevaarlijke terrorist. Hij kreeg een spreekverbod opgelegd en werd
bedreigd met verbanning naar Texel als hij dat zou verbreken.

In april 1966, toen hij alweer drie jaar de kost verdiende als wiskundeleraar,
konden 26.000 Molukkers Manusama niettemin inhuldigen als president van de door
Nederland nooit erkende RMS.

Gisteren sprak de Nederlandse regering haar droefenis over het overlijden van ir
Manusama uit. Het kabinet, vertegenwoordigd door minister mevrouw E.
Borst-Eilers, betuigde zijn respect voor de wijze waarop Manusama gedurende vele
jaren de gevoelens van de Molukse gemeenschap heeft vertolkt.

LOAD-DATE: June 10, 1999

LANGUAGE: Dutch / Flemmish

PUB-TYPE: PAPER

                     Copyright 1995 Het Financieele Dagblad

                               7 of 200 DOCUMENTS

                       Algemeen Nederlands Persbureau ANP

                              December 29, 1995
                          17:56 Central European Time

Ir. Manusama overleden

Grutterink

SECTION: BINNENLAND

LENGTH: 1506 words

DATELINE: ROTTERDAM (ANP)


Ir. J. Manusama, de ex-president in ballingschap van de Republiek der
Zuid-Molukken (RMS), is vrijdag in het Havenziekenhuis in Rotterdam overleden.
Manusama is 85 jaar geworden. Hij werd woensdag in het ziekenhuis opgenomen
nadat hij thuis in coma was aangetroffen.

Manusama volgde in 1966 de door de Indonesiers geexecuteerde Chr. Soumokil op
als president van de RMS. Manusama werd op 25 april 1950, de dag dat de
"Republik Maluku Selatan" op Ambon werd uitgeroepen, minister van defensie. Hij
wist in 1953 aan de Indonesische blokkade van Ambon te ontkomen. In september
dat jaar kwam hij in Nederland. Hij werd hier het gezicht van de Molukse
regering in ballingschap, tot april 1993. De Rotterdamse arts Tutuhatunewa
volgde hem toen op.

Johan Alvarez Manusama (roepnaam: Joop) werd in 1910 geboren op Borneo, maar
groeide op in Batavia op Java. Zijn vader was een Ambonese architect. Na zijn
studie aan de Technische Hogeschool in Bandoeng zette hij in juni 1947 op
37-jarige leeftijd voor het eerst voet op Ambonese bodem.

Na het uitroepen van de Republik Moluku Selatan werd Manusama door president
Soumokil op reis gestuurd om de Molukse zaak internationaal onder de aandacht te
brengen. Op het moment dat hij een VN-delegatie op Nieuw-Guinea wilde inlichten,
begon Indonesie aan de blokkade van Ambon en kon de ingenieur niet meer terug.
Hij koos voor politiek asiel in Nederland.

Toen hij op 11 september 1953 aankwam op Schiphol, werd de Nederlandlievende
Manusama behandeld als een staatsgevaarlijke terrorist. Hij kreeg een
spreekverbod opgelegd. Hij werd bedreigd met verbanning naar Texel als hij dat
zou verbreken. Vier jaar na de souvereiniteitsoverdracht wilde Nederland de
vingers niet meer branden aan de inmiddels interne Indonesische kwestie. Ook
moest verzet tegen de Nederlandse overheid worden voorkomen.

In april 1966, toen hij alweer drie jaar de kost verdiende als wiskundeleraar,
konden 26.000 Molukkers Manusama niettemin inhuldigen als president van de door
Nederland nooit erkende RMS.  Dat gebeurde in Assen, waar een flinke Molukse
gemeenschap is. Het zou ook in het hoge Noorden zijn, waar de president jaren
later de ogen van de wereld op zich gericht wist.

In 1975 kaapten radicale Molukse jongeren een trein bij Wijster, uit onvrede
over de rol van Nederland in de kwestie. Manusama was er doodongelukkig mee. Hij
wilde met de jongens praten, maar zij niet met hem. Later moest Manusama toezien
hoe nog een trein, bij De Punt, en een kleuterklasje in Bovensmilde werden
gegijzeld.  Tegenover het ANP verklaarde hij ooit dat die acties niet zo zeer
tegen Nederland waren gericht, maar tegen hemzelf als leider. Hij zou te weinig
van Nederland gedaan hebben gekregen.

In Het Parool vertelde Manusama later: "Die gijzeling heeft me bijna mijn
positie als staatshoofd gekost. Na de actie werd er in Moordrecht een congres
georganiseerd. Men nam mij daar mijn houding ten aanzien van de gijzeling
bijzonder kwalijk. Dat ik in wezen onze eigen jongens had laten vallen. Dat was
natuurlijk niet zo, ik had wel degelijk met ze te doen. Maar die actie keurde ik
af.  Terwijl de Molukse gemeenschap de neiging heeft alles wat er ondernomen
wordt, goed te praten. Blindelings solidair te zijn. Die eigenschap heb ik niet.
Die jongens hebben zich opgeofferd op een verkeerde manier".

Manusama dacht dat de tweede generatie het felst was doordat hun ouders hun
plaats niet hebben kunnen vinden. De derde generatie is rustiger, maar volgens
Manusama leeft ook bij hen het ideaal.

Daarvan is zijn opvolger, Tutuhatunewa, ook overtuigd. De nieuwe president van
de RMS vindt de dood van Manusama "een verlies voor het Molukse volk en voor mij
persoonlijk het verlies van een figuur die me altijd bijstond, tot zeer recent.
Het zal niet gemakkelijk zijn zonder hem, maar hij heeft me goed voorbereid."

De Nederlandse regering heeft met droefenis kennis genomen van het overlijden
van Manusama. Met zijn heengaan is aan de Molukse gemeenschap in Nederland een
markante persoonlijkheid ontvallen, aldus de Rijksvoorlichtingsdienst. Het
kabinet betuigt zijn "respect voor de wijze waarop de heer Manusama gedurende
vele jaren de gevoelens van de Molukse gemeenschap heeft vertolkt".

"Soldaat van Oranje" Erik Hazelhoff Roelfzema, een vriend van de Molukkers en
van Manusama persoonlijk, reageerde vrijdagochtend geschokt. "Ik trek me zijn
dood erg aan. Voor mij is dit het einde van een lange en goede vriendschap. Ik
heb altijd het grootste respect voor Manusama gehad. Hij is een legendarische
figuur in de geschiedenis van de Zuid-Molukken, van de uitroeping van de RMS tot
in recente tijd. Hij is een lichtend voorbeeld geweest voor drie generaties van
Zuid-Molukkers, als leider in de strijd om de onafhankelijkheid en later toen
hij de Ambonezen hielp hun standpunt te bepalen tijdens hun gedwongen verblijf
in Nederland.  Manusama was een gentlemen van de fijnste soort, een vaderlandse
held en en een trouw vriend van Nederland."

In april van dit jaar was Hazelhoff Roelfzema nog aanwezig bij de herdenking van
de proclamatie van de RMS in de Houtrusthallen in Den Haag. Daar zag hij
Manusama voor het laatst. Roelfzema wilde met zijn aanwezigheid zijn sympathie
met de Molukkers en hun ideaal betuigen. In 1950 ondernam hij twee reizen naar
Ceram. De eerste was om contacten te leggen en de mogelijkheden voor
wapensmokkel te bekijken. Hij moest echter een noodlanding maken en worden
opgepikt door de marine. Later maakte hij nog een reis voor de publiciteit.
Vervolgens hield hij in Nederland lezingen over de Molukkers en hun wilskracht.
Zo leerde hij Manusama kennen.

Manusama wordt vrijdagmiddag 5 januari in Ockenburg in Den Haag gecremeerd. De
autoriteiten hebben uitstel verleend omdat de familie en de Molukse gemeenschap
zelf plechtigheden willen organiseren.


LOAD-DATE: January 2, 1996

LANGUAGE: Dutch / Nederlands

PUB-TYPE: News Wire

            Copyright 1995 Stichting Algemeen Nederlands Persbureau

                               8 of 200 DOCUMENTS

                                Algemeen Dagblad

                               December 20, 1995

De zielige kerst van Pa Graf

BYLINE: DOOR ONZE CORRESPONDENT AD VAESSEN

SECTION: Pagina 2; Pg. 2

LENGTH: 514 words


    ACHTER TRALIES gezeten bedelt Peter Graf, vader en manager van tennisster
Steffi, in de donkere dagen voor Kerstmis om aandacht en begrip.

    Maar de Duitsers negeren hem. Zijn zielige 'kerstverhaal' slaat niet aan.
Het vergaat de man die wegens belastingfraude al vier en halve maand in
voorarrest zit, miserabel. Dit jaar viert hij Duitslands belangrijkste feest
niet in familiekring in de villa in Bruhl, maar in cel 311 van de nor in
Mannheim.

    Zware depressies achtervolgen hem. De serieuze krant Suddeutsche Zeitung,
die hem als eerste en enige mocht interviewen, vertrouwde hij toe. "Ik ervaar
het als onmenselijk dat door de strenge bewaking iedere vorm van privacy
verloren gaat. Er wordt mij geen kans geboden ook maar een persoonlijk woord
(met Steffi) te wisselen of mijn gevoelens te tonen.'

    De publieke opinie en de rechterlijke macht behandelen hem 'slechter dan een
lid van de Rote Armee Fraktion'. "Als zo iemand met een rokend pistool in de
hand wordt opgepakt, noemt men hem een vermeend terrorist, maar ik was van meet
af aan verdoemd en schuldig.'

    Het luide geklaag van de 57-jarige maakt weinig indruk, zo blijkt uit een
peiling van een gerenommeerd onderzoeksbureau dat anders alleen vragen stelt
over de populariteit van Helmut Kohl en Oskar Lafontaine. Slechts 28 procent van
de ondervraagden is voor een voortijdig ontslag uit de gevangenis, terwijl een
op de twee Duitsers voor zijn internering is.

    De Duitsers kunnen klaarblijkelijk niet vergeten dat hij de nummer een van
het wereldtennis, die in de Bondsrepubliek op handen wordt gedragen, heeft
voorgelogen en benadeeld. Ook een beedigde verklaring van Steffi dat haar vader
haar nimmer heeft geschopt of geslagen, wat volgens een ooggetuige wel het geval
is geweest, kan Graf niet meer redden. Hij is en blijkt de kwade genius.

    De rechters geloven inmiddels dat Steffi Graf, die in Florida herstelt van
een operatie aan een voet, geen enkele blaam treft. Eerder deze week wees een
rechter het verzoek van Grafs advocaten voor vrijlating tegen een borgsom van in
totaal DM 25 miljoen af. Hij sluit niet uit dat Peter Graf zal onderduiken en
vreest bovendien dat er belastend materiaal wordt verdonkeremaand. "Het was een
keihard neen', blokletterde gisteren het dagblad Bild. "Met kerst alleen in de
gevangenis, daar kan hij kapot aan gaan.'

    De affaire bevat ook politieke springstof. Peter Graf dreigt dat hij
politici in zijn val zal meeslepen. De belastingdienst van de deelstaat
Baden-Wurttemberg wilde Steffi's aangifte zeer coulant behandelen, beweert Graf
die hierover sprak met minister Mayer-Vorfelder (financien). "Voorlopig wil ik
verder niets zeggen over diens rol', aldus Graf die daarmee zinspeelt op
pijnlijke onthullingen. Ook minister Waigel in Bonn zou op de hoogte zijn
geweest van dubieuze transacties richting Amsterdam en de Antillen.

    Veel heeft hij niet te verliezen. Als het tegenzit, zit Peter Graf ook de
komende tien jaar met kerst achter tralies.

    Foto: Peter Graf: Lachen vergaan. Foto AP

    Delicten ; Criminaliteit ; Strafrecht ; Recht

LOAD-DATE: May 7, 2003

LANGUAGE: DUTCH

                © 1995 PCM Uitgevers B.V.  All rights reserved.

                               9 of 200 DOCUMENTS

                                Brabants Dagblad

                               December 16, 1995

Peter Graf dinsdag misschien vrij

Door onze correspondent Frans Wijnands

SECTION: Alle edities, Pg. 27

LENGTH: 310 words


Ministerie ontkent 'deal' met familie

  BONN - Het Duitse ministerie van Financien in Bonn ontkent' dat er in de
tachtiger jaren een belastingregeling met de tennisfamilie Peter en Steffi Graf
is afgesproken. "Er is contact geweest' en er heeft een gesprek met een
ambtenaar plaatsgehad. Maar dat verliep niet helemaal naar de wensen van de heer
Peter Graf"' laat het ministerie lakoniek weten.

Eergisteren had de sinds vier maanden gevangen zittende Graf sr. op
schriftelijke vragen van de 'Sueddeutsche Zeitung' onder meer geantwoord' dat
het ministerie van financien 'op z'n laatst in het seizoen 1986/87 op de hoogte
was van het belastingspaarsysteem dat ik voor mijn dochter had uitgekozen'.  De
gisteren verwachte uitspraak van de onderzoeksrechter of Graf sr. (57) tegen een
hoge borgsom voorlopig op vrije voeten komt' is verdaagd tot volgende week
dinsdag. Zijn advocaten gaan er nog altijd optimistisch van uit' dat de rechter
positief zal beslissen' en dat Graf nog voor Kerstmis vrij komt.  Toch voelt
Graf zich door de media en de publieke opinie al veroordeeld nog voordat er
zelfs maar een aanklacht tegen hem is ingediend. "Als een RAF-terrorist met een
nog rokend pistool in zijn hand op de plek van de misdaad wordt gepakt' blijft
hij tot zijn veroordeling in de pers 'een vermoedelijke terrorist' of een
'verdachte'.

In het eerste (schriftelijke) interview sinds zijn arrestatie' beklaagt Graf
zich bitter-boos over de extreme bewaking tijdens bezoek- en spreekuren. Veel
zwaarder dan bij welke andere gevangene ook. Hij praat in z'n algemeenheid
weliswaar over een 'tamelijk normale behandeling'.

Steffi Graf doet overigens begin volgend jaar niet mee aan de open Australische
tenniskampioenschappen. De 26-jarige Duitse, die het Grand-Slamtoernooi in
Melbourne al viermaal won, onderging gisteren in Essen een operatie aan de
linker voet.


LOAD-DATE: May 2, 1996

LANGUAGE: Dutch / Nederlands

PUB-TYPE: Paper

                        Copyright 1995 Brabants Dagblad

                              10 of 200 DOCUMENTS

                                     Trouw

                                December 8, 1995

De weg

BYLINE: FRANS DIJKSTRA

LENGTH: 657 words


Misschien behoor je zoiets niet te zeggen, maar ik denk dat Boris Jeltsin het
wel begrijpt. Natuurlijk is het vervelend voor de president dat hij het weer aan
zijn hart heeft, maar voor mij zit er een voordeel in dat hij in het ziekenhuis
ligt. Want het is nu een stuk rustiger hier op de weg. De ochtendspits gaat
sneller voorbij en ook 's avonds wordt het verkeer niet meer stilgelegd als de
president naar huis gaat.

Ik woon toevallig in dezelfde buurt als de president, naar Moskouse begrippen
een heel sjieke buurt. De flatgebouwen zien er weliswaar hetzelfde uit als in
elke andere buurt van Moskou of in Vladivostok aan het andere eind van dit land,
toch zijn ze een graadje minder verveloos en de rioolstank is hier ook minder.
In mijn flat stinkt het riool zelfs helemaal niet.

Nog mooier is dat we hier geen fabrieken en kerncentrales tussen de huizen
hebben staan. Een eind verderop, voorbij het onappetijtelijke berkenbosje, staat
wel een centrale te walmen maar die houdt onze flats warm, dus daar valt mee te
leven. Dus de lucht is hier vrij schoon, tenminste als je de uitlaatgassen van
de vierbaanswegen die voor mijn deur een knoop vormen, even vergeet.

Die wegen zijn trouwens prachtig. Ik kan me niet voorstellen dat ergens in het
grote Russische rijk het asfalt gladder is dan voor mijn deur. Dank zij Boris
Jeltsin, denk ik. Want die wil natuurlijk niet door elkaar geschud worden
tijdens zijn woon-werkverkeer. Of dank zij zijn ondergeschikten, die hebben
besloten dat de president dat niet wil en dat het geen gezicht zou zijn als de
presidentiele limousine met een gebroken wielas in een diep gat staat.

Al is het vijftien kilometer rijden van onze sjieke wijk naar Jeltsins Kremlin,
een half uur is genoeg om die af te leggen. En dat in een stad waar de
gemiddelde snelheid twintig kilometer per uur is. De president heeft aan tien
minuten waarschijnlijk genoeg, want iedereen moet van de weg af als hij langs
snelt. Dus dat geeft altijd een hoop oponthoud. Maar nu de president
herstellende is, zijn we verlost van dit kleine ongemak.

Het lijkt wel of er ook minder andere colonnes met zwaailichten over onze weg
rijden. Alsof een heleboel hoge pieten thuisblijven, nu de president hen niet
ophet matje kan roepen. Gewoonlijk is het 's morgens en 's avonds een herrie van
jewelste, al die sirenes van mensen die belangrijk genoeg zijn om naast de
president te wonen of die van hier de buitenweg nemen naar de speciale datsja's
voor mensen met erg veel status of geld. Dat volk is vervelend op de weg, want
ze vinden dat ze net zoveel haast hebben als de president en dus proberen ze
zelf de weg vrij te maken door je weg te drukken. Of ze laten dat doen door
vierkante mannen met stekelhaar die hun Amerikaanse four wheel drive als
pantserwagen gebruiken.

Voor de president zelf ga je natuurlijk graag aan de kant, al was het maar omdat
zijn stoet indrukwekkend is: zo'n verlengde blauwe Mercedes (eerlijk gekregen
van Kohl), die aan vier kanten wordt begeleid door zwarte Sovjet-limousines van
het merk Zil, waarmee vroegere presidenten en partijsecretarissen het moesten
stellen. De raampjes van de Zils zijn opengedraaid en als de sleeen voorbij
suizen kun je heel even zien dat er mannen met geweren in de aanslag zitten.
Jeltsin houdt zijn spiegelende ramen dicht. Misschien zit hij er helemaal niet
in. Machtige mannen gebruiken die truc wel vaker. Of ze reizen met drie
helikopters tegelijk, zodat de terrorist moet gokken welke hij neer moet
schieten. Wie weet zit Jeltsin wel gewoon in een oude Volga met een enkel blauw
zwaailicht, waarin zich gewoonlijk hogere ambtenaren en lage generaals
verschuilen achter glimmende plooigordijntjes.

Als Boris Jeltsin lang ziek blijft, zal ik de vertoning met de Mercedes en de
Zils gaan missen, denk ik. Want het geeft je soms het idee dat het waar is wat
de Russen zeggen, namelijk dat ze nog steeds een supermacht zijn.

Algemeen

LOAD-DATE: May 9, 2003

LANGUAGE: DUTCH

                © 1995 PCM Uitgevers B.V.  All rights reserved.

                              11 of 200 DOCUMENTS

                                Brabants Dagblad

                                December 7, 1995

Journaliste Nissa Hammadi komt in Nederland op adem

Door Thomas Verfuss/ANP

SECTION: Editie Tilburg, Pg. 8

LENGTH: 867 words

HIGHLIGHT:  Blijven dromen over de vrije republiek Algerije - De constante
dreiging van geweld vreet aan haar. Maar ze weigert toe te geven aan de terreur
van fundamentalisten in haar land. Nissa Hammadi, journaliste uit Algerije,
blijft dromen over een vrij en open land.


Nissa Hammadi is pas 25 en al chef verslaggeving van Le Matin, een van de
grootste Algerijnse dagbladen. Het is een krant die fel uithaalt naar het geweld
van moslim-fundamentalisten in Algerije, waar sinds 1992 al meer dan 40.000
doden zijn gevallen. De krant heeft daarvoor een zware tol betaald: radicale
moslims vermoordden al vier van Hammadi's collega's.

Hammadi was er zelf bij toen een jaar geleden haar journalistieke leermeester en
vaderlijke vriend Said Mekbel, de directeur van Le Matin, werd doodgeschoten in
een restaurant in Algiers. De moordenaar keek ook haar kort aan en liep toen
weg. Die belevenis heeft haar leven veranderd. "Ik voel me alsof ik een wonder
heb meegemaakt: hoe heb ik het kunnen overleven?"

Dezer dagen is zij op uitnodiging van de journalistenvakbond NVJ en van het
Steuncomite Algerijnse Intellectuelen Amsterdam (SAIA) in Nederland om even bij
te komen van de constante spanning waaronder zij thuis leeft. "Het doet me goed
om op straat te kunnen lopen zonder voortdurend om te hoeven kijken."

Ook al heeft zij begrip voor de collega's die naar het buitenland zijn gevlucht,
het is voor Hammadi vanzelfsprekend dat zij naar Algerije terugkeert. "Als je
laat zien dat je niet tenonder gaat aan de angst, dan is dat al een overwinning
op het terrorisme. Ik weiger te accepteren dat men het mij onmogelijk wil maken
in mijn eigen land te leven."

  Niet vergeven

Hammadi wijst de betutteling van Europeanen van de hand. Deze stellen
onderhandelingen met de radicale moslims voor om een eind te maken aan het
terrorisme. "Ik zal de mensen niet vergeven die mijn vrienden hebben vermoord."
Zij wil het beleid van de zogenaamde veiligheidsinspanning voortzetten: massale
inzet van leger en gendarmerie, bijgestaan door gewapende burgercomites, moet
het terrorisme uitroeien: "De terrorist heeft zelf voor het geweld gekozen." Die
uitroeiing moet gepaard gaan met een overtuigende democratisering. Op de
presidentsverkiezingen in november, "voor het eerst in een Arabisch land met
meerdere kandidaten" moeten binnen enkele maanden parlementsverkiezingen volgen.

Bij de eerste parlementsverkiezingen met meer dan een partij in 1991 stemde in
de eerste ronde bij een lage opkomst 47 procent van de kiezers voor het
Islamitisch Reddingsfront (FIS). FIS-gemeentebesturen vervalsten toen de
uitslag. Onder druk van het leger werd de tweede verkiezingsronde afgelast. "Je
vraagt je af waar die 47 procent nu zijn." Je ziet steeds minder gesluierde
vrouwen en mannen met fundamentalistenbaard op straat. "Ik voel mij geen deel
van een minderheid. Er zijn in Algerije veel vrouwen zoals ik", zegt Hammadi,
die zich westers kleedt en perfect Frans spreekt. Zij wijst het in Europa
gangbare denkbeeld van de hand dat er in Algerije een op Frankrijk georienteerde
elite is, die het volk haar waarden wil opleggen.

Hoe zich sinds 1991 een afkeer van het fundamentalisme heeft voltrokken, heeft
Hammadi ook in haar eigen familie meegemaakt. "In 1991 heeft mijn grootmoeder
nog op het FIS gestemd omdat de imam had gezegd dat dat moest. Zij wilde haar
plaats in het paradijs niet verliezen, zei zij, en dat was haar niet uit het
hoofd te praten. Inmiddels zegt zij: mensen die mensen onthoofden en vrouwen en
kinderen vermoorden, kunnen geen goede moslims zijn."

Nissa Hammadi was zeer onder de indruk van haar zusje, toen deze erop stond even
op straat te kijken of het veilig was voordat de grote zus en journaliste het
huis verliet. "Ik was stomverbaasd dat een meisje van tien al zo leeft met het
besef van geweld."

De steun van de mensen houdt Hammadi op de been: "Wij krijgen op de redactie
veel post en telefoontjes, vooral als ik over maatschappelijke onderwerpen
schrijf. En ik ben blij dat de Algerijnen zo veel lezen; dat is goed voor de
democratie."

Uit liefde voor de journalistiek blijft zij doorgaan, gesteund door de bevolking
die het geweld beu is. "Er is al twee keer geprobeerd met een autobom een
aanslag op de redactie te plegen, een keer met 300 kilo TNT. De bommen zijn
tijdig onschadelijk gemaakt, niet alleen dankzij de politie, maar ook door de
bevolking die waakzaam is en de speciale telefoonnummers belt."

"Er zijn momenten dat ik het zat ben mijn vrienden te verliezen en naar
begrafenissen te gaan van mensen, die ik liefheb. Dan huil ik en schreeuw ik.
Maar het humanisme en de liefde voor bewust beleefde, eenvoudige dingen van het
leven houden mij overeind. Ik geloof in een moderne islam en in universele
waarden. Ik keer terug naar mijn land en werk tot de Republiek er is waarvan ik
droom."

LOAD-DATE: December 8, 1995

LANGUAGE: Dutch / Nederlands

GRAPHIC: De rouwstoet bij de begrafenis van Said Mekbel, de leermeester van
journaliste Nissa Hamadi, die onder haar ogen werd vermoord.  Foto ANP.

PUB-TYPE: Paper

                        Copyright 1995 Brabants Dagblad

                              12 of 200 DOCUMENTS

                                NRC Handelsblad

                                December 6, 1995

Bom in Grozny illustreert gebrek aan vooruitgang

BYLINE: DOOR ONZE CORRESPONDENT HANS NIJENHUIS

SECTION: Buitenland; Pg. 4

LENGTH: 753 words


MOSKOU, 6 DEC. De autobom die deze week in Grozny aan zeker elf mensen het leven
heeft gekost, is de zoveelste gewelddaad in Tsjetsjenie sinds daar afgelopen
zomer een staakt-het-vuren werd afgesproken. De aanslag wordt in in verband
gebracht met de naderende Russische verkiezingen die, zoals premier
Tsjernomyrdin gisteren nog eens verzekerde, ook in de opstandige deelrepubliek
op 17 december doorgaan.

De bom ontplofte maandagmiddag bij het gebouw van de voorlopige Tsjetsjeense
regering, die door Moskou in het zadel is geholpen. De Russische televisie
toonde beelden van autowrakken en van aan stukken gereten mensen. De aanslag,
die door niemand is opgeeist, is een 'terreurdaad om de bevolking te intimideren
aan de vooravond van de verkiezingen', zo verklaarde de Tsjetsjeense 'premier',
Dokoe Zavgajev.

De aanslag volgt op eerdere anonieme aanvallen op Russische functionarissen en
op Tsjetsjenen die met hen samenwerken. Generaal Anatoli Romanov, bevelhebber
van de Russische troepen in Tsjetsjenie, ligt nog altijd in coma sinds hij
anderhalve maand geleden slachtoffer werd van een moordaanslag. Verder komen
bijna dagelijks soldaten en burgers om bij schermutselingen.

Het geweld heeft plaats ondanks een wankel bestand dat de strijdende partijen
eind juni bereikten nadat een bloedige gijzeling van een Russisch ziekenhuis
door Tsjetsjenen voor een schokeffect in Moskou had gezorgd. Sindsdien wordt
vruchteloos onderhandeld over een politiek akkoord waarin de status van de
deelrepubliek moet worden vastgelegd.

De oorlog in Tsjetsjenie begon een jaar geleden toen Russische troepen op 11
december de deelrepubliek binnentrokken om een eind te maken aan de al in 1991
eenzijdig uitgeroepen onafhankelijkheid. De strijd, waarbij duizenden mensen
zijn omgekomen en waarbij de hoofdstad Grozny zwaar is beschadigd, duurt veel
langer dan in Moskou was verwacht. President Jeltsin heeft al gesproken van de
'grootste teleurstelling uit mijn presidentschap'.

De binnenlands-politieke gevolgen van het Tsjetsjeense debacle zijn moeilijk
meetbaar, maar het vooralsnog zonder resultaat blijvende geweld lijkt liberale
politici verder van Jeltsin te hebben vervreemd en het al niet geringe
wantrouwen van de bevolking jegens de autoriteiten te hebben vergroot. De afkeer
van de oorlog is in Rusland algemeen, niet omdat het Tsjetsjeense volk
onafhankelijkheid wordt gegund, maar omdat er dagelijks Russische jongens
sneuvelen.

Het laatste nieuws over de onderhandelingen is een aankondiging van Jeltsins
afgevaardigde Oleg Lobov, afgelopen zondag, dat Moskou Tsjetsjenie een speciale
status binnen Rusland wil aanbieden. 'Dat betekent dat het gezag over
staatszaken voor een groot deel wordt overgedragen aan de Tsjetsjeense
republiek', zei Lobov. Uitgezonderd zouden zijn de controle over de munt, de
grensbewaking en het leger. Op het voorstel is van Tsjetsjeense zijde nog niet
gereageerd.

Vooralsnog is Tsjetsjenie in de ogen van Moskou nog altijd een gewone
deelrepubliek van de Russische Federatie, waar dus net als in de rest van het
land op 17 december moet worden gestemd voor het nieuwe Russisch parlement. Als
het aan de Russen ligt kiezen de Tsjetsjenen tegelijkertijd een opvolger van
Dzjochar Doedajev als leider van de republiek. Met die opvolger hoopt Moskou dan
een definitieve vrede te bereiken.

De verkiezingen hebben aan Tsjetsjeense zijde tot tweespalt geleid. Behalve
Zavgajev zelf hebben zich nog drie kandidaten voor het 'presidentschap' gemeld.
Onder hen bevindt zich met Russische goedkeuring ook Roeslan Chasboelatov, de
Tsjetsjeen die naam heeft gemaakt door als voorzitter van de Opperste Sovjet
Jeltsin zo te tarten dat deze in oktober 1993 tanks op het parlementsgebouw af
stuurde. Maar Doedajev, die vanuit een schuilplaats nog steeds de strijd om de
onafhankelijkheid leidt, heeft de verkiezingen als illegaal veroordeeld.

De bekendste rebellen hebben aangekondigd de verkiezingen te dwarsbomen. 'Als we
echte mannen zijn, houden we deze verkiezingen niet', zo zei vorige maand Aslan
Maschadov, de opperbevelhebber van de Tsjetsjeense strijders die mede namens
Doedajev met de Russen onderhandelt. Ruslands meest gezochte terrorist, Sjamil
Basajev, die in juni van dit jaar het ziekenhuis gegijzeld hield in het
Russische Boedjonnovsk, zei in een vraaggesprek met Izvestija over mogelijke
acties tegen de verkiezingen: 'Ik zeg niks. We zullen ons gesprek voortzetten op
de ruines van het Kremlin.'

Minderheden ; Maatschappij ; Bevolking

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              13 of 200 DOCUMENTS

                       Algemeen Nederlands Persbureau ANP

                               December 6, 1995
                          19:21 Central European Time

Nissa Hammadi blijft dromen van een vrij en open Algerije

Verfuss Met Foto'S

SECTION: BUITENLAND

LENGTH: 1173 words

DATELINE: AMSTERDAM (ANP)


Nissa Hammadi is pas 25 en al chef verslaggeving van Le Matin, een van de
grootste Algerijnse dagbladen. Het is een krant die fel uithaalt naar het geweld
van moslim-fundamentalisten in Algerije, waar sinds 1992 al meer dan 40.000
doden zijn gevallen. De krant heeft daarvoor een zware tol betaald: radicale
moslims vermoordden al vier van Hammadi's collega's.

Hammadi was er zelf bij toen een jaar geleden haar journalistieke leermeester en
vaderlijke vriend Said Mekbel, de directeur van Le Matin, werd doodgeschoten in
een restaurant in Algiers. De moordenaar keek ook haar kort aan en liep toen
weg. Die belevenis heeft haar leven veranderd. "Ik voel me alsof ik een wonder
heb meegemaakt: hoe heb ik het kunnen overleven?" Dezer dagen is zij op
uitnodiging van de journalistenvakbond NVJ en van het Steuncomite Algerijnse
Intellectuelen Amsterdam (SAIA) in Nederland om even bij te komen van de
constante spanning waaronder zij thuis leeft. "Het doet me goed om op straat te
kunnen lopen zonder voortdurend om te hoeven kijken."

Ook al heeft zij begrip voor de collega's die naar het buitenland zijn gevlucht,
het is voor Hammadi vanzelfsprekend dat zij naar Algerije terugkeert. "Als je
laat zien dat je niet tenonder gaat aan de angst, dan is dat al een overwinning
op het terrorisme. Ik weiger te accepteren dat men het mij onmogelij wil maken
in mijn eigen land te leven."

Hammadi wijst de betutteling van Europeanen van de hand. Deze stellen
onderhandelingen met de radicale moslims voor om een eind te maken aan het
terrorisme. "Ik zal de mensen niet vergeven die mijn vrienden hebben vermoord."
Zij wil het beleid van de zogenaamde veiligheidsinspanning voortzetten: massale
inzet van leger en gendarmerie, bijgestaan door gewapende burgercomites, moet
het terrorisme uitroeien: "De terrorist heeft zelf voor het geweld gekozen." Die
uitroeiing moet gepaard gaan met een overtuigende democratisering. Op de
presidentsverkiezingen in november, "voor het eerst in een Arabisch land met
meerdere kandidaten" moeten binnen enkele maanden parlementsverkiezingen volgen.

Bij de eerste parlementsverkiezingen met meer dan een partij in 1991 stemde in
de eerste ronde bij een lage opkomst 47 procent van de kiezers voor het
Islamitisch Reddingsfront (FIS).  FIS-gemeentebesturen vervalsten toen de
uitslag. Onder druk van het leger werd de tweede verkiezingsronde afgelast. "Je
vraagt je af, waar die 47 procent nu zijn." Je ziet steeds minder gesluierde
vrouwen en mannen met fundamentalistenbaard op straat. "Ik voel mij geen deel
van een minderheid. Er zijn in Algerije veel vrouwen zoals ik", zegt Hammadi,
die zich westers kleedt en perfect Frans spreekt. Zij wijst het in Europa
gangbare denkbeeld van de hand dat er in Algerije een op Frankrijk georienteerde
elite is, die het volk haar waarden wil opleggen.

Hoe zich sinds 1991 een afkeer van het fundamentalisme heeft voltrokken, heeft
Hammadi ook in haar eigen familie meegemaakt.  "In 1991 heeft mijn grootmoeder
nog op het FIS gestemd omdat de imam had gezegd dat dat moest. Zij wilde haar
plaats in het paradijs niet verliezen, zei zij, en dat was haar niet uit het
hoofd te praten. Inmiddels zegt zij: mensen die mensen onthoofden en vrouwen en
kinderen vermoorden, kunnen geen goede moslims zijn."

Nissa Hammadi was zeer onder de indruk van haar zusje, toen deze erop stond even
op straat te kijken of het veilig was voordat de grote zus en journaliste het
huis verliet. "Ik was stomverbaasd dat een meisje van tien al zo leeft met het
besef van geweld."

De steun van de mensen houdt Hammadi op de been: "Wij krijgen op de redactie
veel post en telefoontjes, vooral als ik over maatschappelijke onderwerpen
schrijf. En ik ben blij dat de Algerijnen zo veel lezen; dat is goed voor de
democratie." Uit liefde voor de journalistiek blijft zij doorgaan, gesteund door
de bevolking die het geweld beu is. "Er is al twee keer geprobeerd met een
autobom een aanslag op de redactie te plegen, een keer met 300 kilo TNT. De
bommen zijn tijdig onschadelijk gemaakt, niet alleen dankzij de politie, maar
ook door de bevolking die waakzaam is en de speciale telefoonnummers belt."

"Er zijn momenten dat ik het zat ben mijn vrienden te verliezen en naar
begrafenissen te gaan van mensen, die ik liefheb. Dan huil ik en schreeuw ik.
Maar het humanisme en de liefde voor bewust beleefde, eenvoudige dingen van het
leven houden mij overeind. Ik geloof in een moderne islam en in universele
waarden. Ik keer terug naar mijn land en werk tot de Republiek er is waarvan ik
droom."



LOAD-DATE: December 7, 1995

LANGUAGE: Dutch / Nederlands

PUB-TYPE: News Wire

            Copyright 1995 Stichting Algemeen Nederlands Persbureau

                              14 of 200 DOCUMENTS

                                 de Volkskrant

                                December 5, 1995

Met Clinton geloofde Adams in sprookje 'Zonder therapeutisch schrijven zou
politicus knettergek worden'

BYLINE: JANNY GROEN

SECTION: Pg. 7

LENGTH: 1975 words


Drie keer ontmoette hij de Amerikaanse president Bill Clinton vorige week in
Belfast. Met een officiele delegatie van de Sinn Fein, de politieke tak van het
Ierse Republikeinse Leger (IRA), tijdens een vooraf afgesproken foto-sessie in
een bakkerswinkel op Falls Road en tijdens een persoonlijk onderhoud dat twintig
minuten duurde. Sinn Fein-leider Gerry Adams vertelt het met onverholen trots:
'De president had mijn boek De Straat gelezen en vooral het eerste verhaal
Burgeroorlog had hem diep geraakt.'

Van onze verslaggeefster

Janny Groen

AMSTERDAM

Hij slaat met zijn vuist op zijn hart om het gevoel van Clinton te illustreren.
'Eigenlijk moet je dit niet uit mijn mond optekenen', moedigt hij aan. 'Dat komt
zo arrogant over. Maar de president kende zoveel details, dat hij meer dan het
eerste verhaal moet hebben gelezen.'

Burgeroorlog gaat over een broer en zus, die zijn gepensioneerd en samen hun
oude dag op een genoeglijke wijze slijten. Hij verdeelt zijn tijd tussen de
televisie en de hurlingclub. Zij is actief in het plaatselijke Vrouwengilde. De
avonden brengen ze meestal samen door, eten gebakken spek en eieren, bloedworst
en saucijsjes of aardappelkoek, en doen samen de afwas. Op mooie avonden
slentert hij met zijn vrienden naar het cafe.

Ze hebben het goed samen, totdat het geweld losbreekt in het centrum van
Belfast. Hij ziet op de tv hoe de Noordierse politie inhakt op
burgerrechtendemonstranten in Londonderry. De politiek kruipt in hun leven en
drijft de twee langzamerhand uiteen. De relatie tussen broer en zus wordt er een
'van lange, eenzame stilten'. De warmte die zij voor elkaar voelden, verdwijnt.

Zij voeren een koude oorlog. Tot een verzoening komt het niet meer. Zij sterft
en wordt op dezelfde dag begraven als de doden van Bloody Sunday. Hij leeft
verder, maar het heilige politieke vuur in hem is gedoofd. Uiteindelijk, op zijn
sterfbed, hoort een priester hem fluisteren: 'Het spijt met, Catherine, het
spijt me.'

Adams geeft toe dat Clinton en hij verder nauwelijks over de literaire ambities
van de Sinn Fein-leider hebben gesproken. 'Het verhaal had Clinton zo gegrepen,
omdat het zo duidelijk laat zien dat de oorlog alles en iedereen beinvloedt en
de meest intieme relaties ondermijnt. Toen heb ik hem nogmaals verzekerd dat
Sinn Fein absoluut gecommitteerd is aan het vredesproces en dat we elke reele
kans op vrede zullen grijpen. Maar ik heb hem ook te verstaan gegeven dat
eenzijdige ontwapening van de IRA wat mij betreft onbespreekbaar is.'

Moeiteloos glijdt de schrijver Adams in zijn rol van politieke activist. Hij
vertelt dat hij na het gesprek met Clinton rond half elf 's avonds weer op de
stoep stond en het gevoel had dat 'we klokslag twaalf uur allemaal in pompoenen
zouden veranderen'. De Ieren mochten het vredessprookje beleven zolang de
Amerikaanse president in het land was.

In pompoenen zijn de Britse premier Major en zijn Ierse collega Bruton niet
veranderd. Nog niet. Maar volgens Adams is de doorbraak in Noord-Ierland
duidelijk door Clinton geforceerd en is de kans op vrede nog altijd buitengewoon
klein. 'Ik ben een realist. Bij mij is het pessimisme van de intellectueel
sterker dan het optimisme van de dromer.'

De houding van Londen vindt hij 'weinig bemoedigend'. 'Is het niet vreemd dat de
Britten na zestien maanden staakt-het-vuren alles nog steeds toespitsen op die
ene ontwapeningseis. We kunnen onderhandelen over het neerleggen van de wapens,
maar dan moeten we tegelijkertijd ook praten over de officiele erkenning van de
Ierse taal, over de onevenredig hoge werkloosheid onder katholieke Ieren, over
de vrijlating van politieke gevangenen, over het vertrek van de Britse soldaten,
enzovoort.'

Het grootste struikelblok op de weg naar vrede, zegt Adams, is de Britse premier
Major. 'Het is zo jammer dat Major zo'n trage leerling is, dat zo tergend
langzaam tot hem doordringt dat de enige manier om tot vrede te komen is: alle
voorwaarden vooraf laten vallen. Voorwaarden vooraf werken niet. Tien dagen
geleden sprak ik de Zuidafrikaanse vice-premier De Klerk en ook hij zei: 'De
enige manier om tot vrede te komen is rond de tafel te gaan zitten en te
praten.'

Terugkomend op de lof van Clinton voor zijn boek, zegt Adams dat hij zich
realiseert nooit een groot schrijver te zullen worden. Daarvoor ontbreekt hem de
tijd. Hij kan niet de noodzakelijke stap terug zetten, de gebeurtenissen laten
bezinken en afstand nemen van de politieke waan van de dag.

Adams moet zich noodgedwongen beperken tot 'kortademige korte verhalen'. 'Ik kan
niet maanden gaan zitten broeden op een roman. Ik maak wel constant
aantekeningen, op de achterkant van een sigarettendoosje, op een bierviltje,
onder een boom, in bed, in het toilet, als ik op reis ben.

'En dan is er natuurlijk wel de reflectie, maar die is heel specifiek,
toegespitst op een bepaalde situatie. Bij mij zijn de schrijver en de politicus
communicerende vaten. De schrijver voedt zich met de gebeurtenissen die zich
voordoen in het leven van de politieke activist. De politicus zou beslist
knettergek worden als hij zich niet af en toe zou kunnen overgeven aan het
therapeutische werk van de schrijver.'

Hij zegt geen tijd te hebben voor een hobby of voor een teamsport. 'Het is
buitengewoon onbevredigend om alleen maar polemisch bezig te zijn, eenzijdige
politieke pamfletten te schrijven. Dus als een vorm van ontspanning, ben ik gaan
schrijven. In die zin is mijn literaire werk therapie voor mij.

'Ik experimenteer met dialogen, probeer humor in mijn werk te weven. Maar tijd
om mijn fantasie echt aan het werk te zetten, heb ik niet. Ik put mijn verhalen
uit het dagelijkse leven. Alles wat ik produceer, heeft een kern van waarheid.'

Hij ontkent dat de schrijver Adams in dienst staat van de politicus. 'De
verhalen dienen geen politiek doel. De politiek speelt ook geen hoofdrol, is
slechts als een soort behang aanwezig. Ik heb ook bewust geen tastbaar geweld in
mijn verhalen verwerkt. Iedereen denkt bij Belfast altijd aan oproer, doden, een
bloedige burgeroorlog. Wat ik vooral heb willen laten zien is het dagelijkse
leven. Hoe burgers, ondanks die oorlog, gewoon doorleven. Trouwen, naar de pub
gaan, hurling (een soort balspel, red.) spelen, boodschappen doen. Dat ze hun
waardigheid en hun gevoel voor humor behouden. Maar al die tijd op de
achtergrond is er wel die oorlog, de Britse bezetting. In al mijn verhalen
schemert het ontwrichtend geweld door.'

Het vaakst wordt gerefereerd aan zijn verhaal De bergen van Mourne, waarin hij
beschrijft hoe een Britsgezinde orangist (lid van de Oranje Orde,
standsorganisatie van protestanten in Noord-Ierland) optrekt met een katholieke
politieke activist. Samen leveren ze drank aan allerlei pubs in Belfast. Ze
spreken nooit over politiek, maar voelen instinctief dat de ander tot het
vijandige kamp behoort. Pas als ze een 'paapse lifter' meenemen en te veel
whiskey drinken, komt het tot een verbale uitbarsting.

Ze schelden elkaar uit en slaan de whiskey en de scherpe woorden in hun hersenen
op. De activist zegt dat de organist 'behalve een tweekamerwoning en een
identiteitscrisis' eigenlijk niets heeft. De ander bitst terug: 'Mijn pa zou
niet eens met een paap praten, laat staan met hem drinken of werken.' Als beiden
constateren dat ze bij een voetbalwedstrijd voor de Ieren en niet voor de
Engelsen zijn, komt het tot een soort verzoening. Voor een paap en een organist
waren ze zo kwaad nog niet.

'Dit verhaal wordt er altijd uitgelicht, waarschijnlijk omdat ik vooral wordt
gezien als een politicus. Veel mensen hebben moeite om die twee te scheiden.
Toen mijn boek in Ierland verscheen, in 1992, werd het geboycot. Mijn uitgever
wilde voor het boek op de televisie adverteren. Maar de reclame-spot werd
geweigerd, omdat ik dan te zeer als een man van cultuur en intellect zou worden
afgeschilderd. En ik was natuurlijk een verderfelijke terrorist. Mijn uitgever
is naar de rechter gestapt, maar heeft de zaak verloren. Ze grepen het verhaal
aan van de vrouw die in conflict komt met de kerk, om aan te tonen dat ik spotte
met het geloof. Op de Ierse radio en televisie ben ik dus over De straat nooit
geinterviewd.' Met een vette knipoog: 'Het boek was wel elke dag in het nieuws
en verkocht goed.'

In het bewuste verhaal 'Een belijdenis' worstelt de vrouw met een moreel
dilemma. Ze sympathiseert met de IRA, maar een kapelaan noemt lidmaatschap van,
deelname aan of samenzwering met de IRA en haar militaire operaties een zware
zonde. Ze kan niet kiezen tussen haar politieke overtuiging en haar geloof en
komt uiteindelijk in verzet. Ferm fulmineert ze dat ze haar politieke
overtuiging nooit zal opgeven, 'nog niet voor de paus van Rome'.

Adams laat in De straat veel vrouwen in verzet komen. Zijn vrouwen zijn sterk,
zeker van hun zaak, slimmer dan de mannen. 'In de meeste Ierse verhalen komen
geen vrouwen voor. Ook het politieke verhaal wordt gedomineerd door mannen. Dat
is niet eerlijk, want zonder de steun van vrouwen zou de IRA het nooit hebben
gered. Dus heb ik bewust veel vrouwen opgevoerd. Oudere, rijpere vrouwen vooral.
Die hebben vaak grote gezinnen moeten verdragen, compromissen moeten sluiten met
hun man, met de kinderen, met het leven. Ik had natuurlijk ook sexy
negentienjarigen kunnen opvoeren die zich op de strijd storten. Maar wat hebben
die nu te vertellen? En bovendien kom ik ze niet tegen in mijn leven en over de
oudere, strijdbare vrouwen struikel ik bij wijze van spreken dagelijks.'

Grinnikend vult hij aan: 'Mijn pad is bezaaid met subversieve (maakt het
tussen-aanhalingstekens-gebaar) grootmoeders. Dat verhaal over die grootmoeder
die slimmer is dan haar kleinzoon, berust op waarheid. Jonge mensen denken
altijd dat zij de touwtjes in handen hebben. Maar soms ontdekken de jongeren dat
dat niet altijd zo is.' In het verhaal 'Oma Harbinson' gebruikt kleinzoon Seamus
het huis van de grootmoeder als uitvalsbasis voor zijn illegale politieke
activiteiten. Hij is niet voorzichtig genoeg en het komt tot een huiszoeking.
Oma Harbinson heeft echter net op tijd 'het zware pakket' kunnen verstoppen.
Seamus gaat vrijuit en hoeft niet naar de gevangenis.

Veel blijft in De straat ongezegd, is verstopt tussen de regels. Zo is er een
verhaal over een jongen met het syndroom van Down. De moraal is dat veelal over
het hoofd wordt gezien dat ook geestelijk gehandicapten gevoel hebben en dat we
hen niet moeten onderschatten. Een tante vraagt in het bijzijn van de geestelijk
gehandicapte jongen aan zijn vader of hij suiker in zijn thee wil. Alsof de
jongen daar zelf geen antwoord op kan geven.

'Suiker, Tom?, speelt de vader de vraag door aan zijn zoon.' De tante begrijpt
de stille wenk en biedt haar excuses aan. Om de situatie te redden vertelt de
vader trots dat Tom tijdens de opvoering van een musical in zijn dagverblijf
zich heel nuttig had gedragen. Een andere jongen met het syndroom van Down ging
voor de voorstelling helemaal door het lint. Niemand kon hem tot bedaren
brengen. Alleen Tom, die hem iets in zijn oor fluisterde. Pas na lang aandringen
is Tom bereid te zeggen welke wonderformule hij had uitgesproken. 'Ik zei tegen
hem dat ik zijn ballen tot moes zou trappen als hij niet ophield met dat stomme
gedoe.'

Adams gnuift. 'Ik probeer de lezer op het verkeerde been te zetten, zoek het
onverwachte. Of ik moraliseer? Ach misschien wel. Ik probeer het niet te doen,
maar de schrijver krijgt de politicus er meestal niet onder. Die duikt
onwillekeurig toch weer op. Ik kan het niet helpen.'

Gerry Adams: De straat en andere verhalen. Uit het Engels vertaald door Maria
Bolten. De Geus, [f] 37,90.

Gerry Adams met een kind van vrienden op zijn arm signeert zijn boek. FOTO
DANIEL KONING - DE VOLKSKRANT

Literatuur ; Kunst en Cultuur ; Kunst ; Taal- en Letterkunde

LOAD-DATE: May 6, 2003

LANGUAGE: DUTCH

                © 1995 PCM Uitgevers B.V.  All rights reserved.

                              15 of 200 DOCUMENTS

                                NRC Handelsblad

                                December 5, 1995

Gerry Adams over vrede in Noord-Ierland; 'Eerst praten, dan ontwapenen'

BYLINE: DOOR ONZE REDACTEUR DANIELA HOOGHIEMSTRA

SECTION: Buitenland; Pg. 4

LENGTH: 1647 words


Sinds de wapenstilstand in Noord-Ierland, zestien maanden geleden, is GERRY
ADAMS (47), leider van Sinn Fein, de 'politieke arm' van de IRA, met Amerikaanse
steun opgeklommen van vermeend terrorist tot vredestichter. Vraaggesprek met een
Britse staatsvijand die sinds kort handen schudt met de Amerikaanse president.

AMSTERDAM, 5 DEC. Gerry Adams heeft niets te verbergen. Zijn vriendelijke lach,
zijn spontane grapjes, zijn joviale 'okidoki' - het zijn niet de manieren van
een meedogenloze terrorist, iets wat sommigen in hem zien. Zijn bundel
zoetgevooisde verhalen over het leven van 'gewone mensen' in Noord-Ierland,
waarvan de Nederlandse vertaling (De straat) gisteren in Adams' bijzijn in
Amsterdam werd gepresenteerd, lijkt daar evenmin op te wijzen.

Tot vorig jaar mochten Britse media zijn foto niet tonen, noch zijn stem laten
horen. De BBC gebruikte acteurs om Adams' woorden te laten uitspreken. De Britse
regering beschouwde de leider van Sinn Fein als het brein achter de gewelddadige
Noordierse afscheidingsbeweging, het Ierse Republikeinse Leger (IRA). De IRA
wordt verantwoordelijk gehouden voor ongeveer de helft van de 3.500 doden die in
Ierland zijn gevallen sinds het uitbreken van de troubles in Noord-Ierland, 25
jaar geleden.

Dat hij in de jaren zeventig opperbevelhebber zou zijn geweest van de IRA, is
een leugen, zegt Adams. 'Allemaal Britse propaganda. Het is veel makkelijker om
iemand als terrorist te bestempelen, of een strijd als een criminele
samenzwering af te schilderen, dan om de waarheid te vertellen.'

Adams zat van 1973 tot 1977 in Noord-Ierland in de gevangenis op beschuldiging
van terrorisme, maar zijn betrokkenheid bij de IRA is nooit bewezen. Zeker is
wel dat hij als leider van Sinn Fein, de legale politieke belangenbehartiger van
de IRA, goede contacten heeft met de Republikeinse terreurbeweging. De
Amerikaanse president, Clinton, heeft Adams sinds het door de IRA afgekondigde
staakt-het-vuren, eind augustus vorig jaar, het voordeel van de twijfel gegeven.
Twee keer al is Adams sindsdien te gast geweest op het Witte Huis en Clinton
schudde hem vorige week tijdens zijn bezoek aan Noord-Ierland voor het eerst ook
openlijk de hand.

Maar vredesproces of niet, de Britse regering weigert nog altijd een woord met
Adams te wisselen, laat staan hem de hand te schudden zolang de IRA weigert in
te gaan op de Britse eis tot ontwapening.

'Het positieve optreden van Clinton illustreert hoe negatief de houding van
premier Major is', zegt Adams. 'Ik zou Major willen oproepen om Clintons
voorbeeld te volgen.' Adams is Clinton 'zeer dankbaar' voor de rol die hij
speelt in het Noordierse vredesproces: 'Hij laat de Ieren zien dat de machtigste
regering van de wereld haar nek voor ze uitsteekt.'

Daarom zwaaiden duizenden Ieren afgelopen donderdag tijdens Clintons bezoek met
vlaggetjes en niet omdat de Britse premier Major en diens Ierse collega, Bruton,
dagen daarvoor inderhaast een akkoord hadden gesloten om in februari met alle
Noordierse partijen gesprekken te voeren. 'Dat is alleen besloten omdat Clinton
eraan kwam', zegt Adams.

De afspraak heeft volgens hem alleen zin als Major zijn eis dat de IRA zich
eerst ontwapent, laat vallen. 'De Britse regering blokkeert de vredesgesprekken
door de eis te stellen van ontwapening', zegt hij. 'De Britten willen geen
gesprekken met alle partijen, omdat ze weten dat verandering dan onvermijdelijk
wordt. Die uitdaging is te groot voor Major, dus komt hij met een excuus om het
vredesproces tegen te houden. Net zo lang tot het momentum voor verandering weer
weg is.'

Houdt niet ook de IRA de vrede tegen door te weigeren zich te ontwapenen?

'De IRA heeft wapens, maar het Britse leger heeft ook wapens en de Royal Ulster
Constabulary de politiemacht in Noord-Ierland ook en de protestantse
paramilitairen. De IRA geeft geen wapens op voordat de andere groepen dat ook
doen. De IRA heeft het staakt-het-vuren niet afgekondigd omdat ze is verslagen.
Ze heeft het gedaan omdat ze vrede zoekt. Toen kwam de Britse regering
plotseling met de voorwaarde van ontwapening. Als die voorwaarde eerder was
gesteld, was er nooit een staakt-het-vuren geweest.

'Ontwapening is een noodzakelijk doel in het vredesproces. Maar door het als
voorwaarde te stellen, houd je vooruitgang tegen. Als de Zuidafrikaanse leider
De Klerk destijds had aangedrongen op ontwapening in zijn land, had Nelson
Mandela nu nog in de gevangenis gezeten. Als de Israelische premier Yitzhak
Rabin om ontwapening had gevraagd, zouden er ook geen gesprekken zijn geweest
met de PLO.'

Volgens Adams zullen de wapens pas worden opgegeven als de IRA 'vertrouwen'
heeft in de komst van een vredesregeling. 'Er moet een volledige
demilitarisering komen, alle IRA-gevangenen moeten worden vrijgelaten en er moet
een fundamentele constitutionele verandering komen', zegt Adams. 'We willen een
eind zien aan de deling van Ierland, we willen dat de Britse regering uit
Noord-Ierland weggaat, we willen een Ierse republiek over het hele eiland. We
willen een nieuwe grondwet en we gaan daar ons best voor doen.'

Maar uw partij Sinn Fein vertegenwoordigt slechts 12,5 procent van de kiezers in
Noord-Ierland.

'Iedereen is het erover eens dat er verandering moet komen. Noord-Ierland is een
staat van apartheid. Er is geen democratie, honderden gevangenen zitten vast
onder speciale wetten en worden berecht door speciale rechtbanken. Een grote
meerderheid in Ierland wil eenwording met Noord-Ierland. Op het eiland Ierland
zijn de Unionisten in de minderheid. Maar we erkennen dat we vrede moeten zoeken
met de Unionisten, we willen ze geen concept opleggen waar ze het niet mee eens
zijn. We willen compromissen uitwerken. Laten we samen om de tafel gaan zitten
en debatteren over verandering.'

Kunt u de relatie uitleggen die bestaat tussen Sinn Fein en de IRA?

'We streven hetzelfde doel na, maar er is geen organische relatie. Sinn Fein is
een open politieke partij, met gekozen leiderschap. De IRA is een geheime,
gewapende organisatie. Zelfs als Sinn Fein zou willen, zou het de IRA niet
kunnen ontwapenen. Dat kan alleen de IRA zelf.'

Heeft Sinn Fein helemaal geen controle over de IRA?

'Nee. De IRA heeft zijn eigen leiderschap en zijn eigen autoriteit.'

Wat is dan het politieke gewicht van Sinn Fein in de vredesonderhandelingen?

'We zijn niet belangrijker dan andere partijen. Wij hebben nooit beweerd dat we
de IRA onder controle zouden hebben. Nooit. Dat de IRA is overgegaan tot een
staakt-het-vuren, was omdat Hume de leider van de Noordierse Labourpartij , ik
en Reynolds de voormalige Ierse premier en mensen uit de Verenigde Staten met
een pakket naar de IRA zijn gegaan en hebben gezegd: 'Kijk, dit is een
alternatieve manier om vooruitgang te bereiken. Er zal gelijkheid van
behandeling komen en gesprekken, dus we willen dat jullie stoppen.' Het probleem
is dat er vijftien maanden later nog steeds geen gelijkheid van behandeling is
en er nog steeds geen gesprekken worden gevoerd.'

Hoe groot is het risico dat de IRA de wapenstilstand straks verbreekt?

'Als vreedzame revolutie niet mogelijk is, wordt gewelddadige revolutie
onvermijdelijk, zei John F. Kennedy altijd.'

Hoeveel tijd is er nog?

'Dat weet ik niet. We proberen de invloed die we op de IRA hebben, te gebruiken.
Maar hoe langer de Britse regering het vredesproces tegenhoudt, hoe minder
invloed wij hebben. De Britten ondermijnen de positie van Sinn Fein omdat ze
ervoor zorgen dat ik niet kan 'leveren'. Het vertrouwen van de IRA in mijn
mogelijkheden om iets te veranderen, neemt af.'

Heeft u zich ooit verantwoordelijk gevoeld voor het geweld in Noord-Ierland?

'Alle partijen moeten zich daar verantwoordelijk voor voelen. Ik betreur het dat
Republikeinen andere mensen geweld hebben aangedaan. Maar Republikeinen zijn ook
geraakt. Veertien leden van mijn partij zijn gedood, een jaar voor het
staakt-het-vuren.'

Hoe voelde u zich als bij aanslagen door de IRA kinderen werden gedood?

'Hoe zou u zich dan voelen? Ik voelde mij verschrikkelijk. Ik ben te vaak op
begrafenissen geweest om niet te weten hoe het voelt als kinderen het
slachtoffer zijn van aanslagen.'

Bent u ooit in de positie geweest om geweld te voorkomen?

'Er is in de laatste zestien maanden geen geweld meer geweest.'

Maar daarvoor?

'Dat is verleden tijd.'

Bent u in de verleden tijd in de positie geweest om geweld te voorkomen?

'Dat was ik niet. Iedere groep is verantwoordelijk voor zijn eigen daden. Ik heb
nooit acties ondersteund waarbij burgers werden vermoord of verwond. De Britten
hebben ook opzettelijk kinderen vermoord. Daar gebruikten ze plastic kogels
voor. Mijn zoon was slachtoffer van een bomaanslag, mijn vrouw ook, mijn huis is
gebombardeerd, er is op mij een moordaanslag gepleegd. Het heeft geen zin om
daar nu nog over te praten. Het is gebeurd. Ik ben bereid te onderhandelen met
de mensen die hebben geprobeerd om mij en mijn familie te vermoorden. De Britten
hebben mijn zwager vermoord, mijn zus, zes maanden zwanger, bleef alleen achter.
Toch ben ik bereid om met de Britse regering te onderhandelen, zonder dat ik ook
maar een voorwaarde stel.'

Maar wel in de wetenschap dat de IRA tijdens die gesprekken gewapend is?

'Ja, en dat de Britten hun wapens nog hebben en de loyalisten ook. We moeten
praten over hoe we van die wapens af komen.'

U bent vaak omschreven als iemand die hoofdzakelijk wordt gedreven door
verstand, en nauwelijks door emotie.

licht geirriteerd 'Wie zegt dat? Ik ben als ieder ander, we hebben allemaal onze
emoties. Maar haat is een verspilde emotie. We moeten vrede hebben en
overeenstemming vinden en dat krijg je alleen door te praten.'

Foto: Adams: 'Het is gemakkelijker iemand een terrorist te noemen dan om de
waarheid te vertellen.' (Foto NRC Handelsblad / Maurice Boyer)

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              16 of 200 DOCUMENTS

                                 de Volkskrant

                                December 1, 1995

Bill Clinton in Belfast als een held onthaald

BYLINE: HENK STRABBING

SECTION: Pg. 5

LENGTH: 690 words


Als een held is president Clinton gisteren in Noord-Ierland verwelkomd.
Protestanten en katholieken waren eensgezind de straat opgegaan om het
Amerikaanse staatshoofd toe te juichen. Clinton riep de Noordieren op de gunmen
uit te schakelen: 'U moet zich sterk maken tegen terreur. U moet tegen hen, die
nog steeds geweld willen gebruiken voor politieke doeleinden, zeggen: 'jullie
zijn verleden tijd, jullie dagen zijn voorbij, jullie geweld heeft geen plaats
aan de tafel van democratie.'

Van onze correspondent

Henk Strabbing

LONDEN

Een andere opvallende zin in een van Clintons toespraken was: 'Meedoen aan een
eerlijke dialoog is geen daad van overgave, maar het is een daad van kracht en
gezond verstand.' Dat was duidelijk aan het adres gericht van Sinn Fein. Deze
politieke tak van de IRA hamert er voortdurend dat de Britse regering de IRA tot
'overgave' wil dwingen door de eis dat er een begin moet worden gemaakt met het
inleveren van wapens voordat Sinn Fein mag aanschuiven bij onderhandelingen.

Gisteravond ontstak Clinton de lichten van een kerstboom voor het stadhuis van
Belfast temidden van duizenden uitzinnige Noordieren. De vijftien meter hoge
boom is een geschenk van Nashville, Tennessee, een Amerikaanse zusterstad van
Belfast. Het werd een grote happening, onder meer opgeluisterd door Van
Morrisson, Belfasts allerberoemdste zoon.

Het was het eerste bezoek van een Amerikaanse president aan Noord-Ierland.
Achttien maanden geleden ontploften in de hoofdstad van Ulster vrijwel elke dag
bommen en werden mensen doodgeschoten. De Clintons overnachtten in het fameuze
Hotel Europa dat de afgelopen 25 jaar 36 keer het doelwit was van bomaanslagen.

De president had de hele dag door zijn volledige steun benadrukt voor het
vredesproces. Clinton hield een grote toespraak in een fabriek in Belfast op een
zorgvuldig uitgezochte plek, vlak bij de zogenaamde peace line, de grens tussen
de katholieke en protestantse wijken van West-Belfast waar vroeger het meeste
geweld heerste.

Maar in die fabriekshal werd de show gestolen door de 9-jarige katholieke
Catharine Hammill en de even oude protestantse David Sterrette die voorlazen uit
brieven die zij aan de Amerikaanse president hadden gestuurd. Vooral het meisje
maakte grote indruk met haar kalme mededeling: 'Mijn eerste vader is gestorven
in de Troubles. Het was de treurigste dag van mijn leven. Ik denk nog altijd aan
hem.' Vader Hammill was doodgeschoten door een protestantse terrorist in zijn
eigen huis waar moeder en Catharine bij waren. De dader is nooit gevonden.

Clinton vermeed nauwgezet ook maar de schijn van enige partijdigheid in het
Noordierse conflict. Hij schudde de hand van Peter Robinson, vice-voorzitter van
de Democratic Unionists. Partijleider Ian Paisley was in geen velden of wegen te
bespeuren. Vervolgens ging de presidentiele autokaravaan naar Falls Road, het
katholieke kwartier. Hier 'ontdekte' Clinton Gerry Adams op de stoep, liet halt
houden en drukte voor het eerst in het openbaar de hand van de Sinn-Feinleider.

Voor Adams was de symboliek van deze ontmoeting zeer duidelijk en hij voegde
Clinton het klassieke 'Mille Failte' toe, wat 'Duizend welkoms' betekent. 'Blij
u te zien', antwoordde Clinton.

Maar het warmste welkom viel het Amerikaanse presidentiele paar in Londonderry
te beurt aan de westkust, waar de meeste nationalisten wonen. Londonderry, door
de inwoners liefkozen Derry genoemd, is de stad van het Britse parlementslid
John Hume, die door zijn geheime gesprekken met Gerry Adams als de vader van het
huidige vredesproces geldt. Duizenden zwaaiden Amerikaanse vlaggetjes en
scandeerden: 'We want Bill'

Er was langdurig in heel Ierland gezocht naar mogelijke familieleden van
Clinton. Maar dat was mislukt. Daarom moesten de Amerikanen het doen met de
familie van de voormalige Speaker van het Huis van Afgevaardigden, Tip O'Neill,
die vorig jaar overleed. Clinton stelde een speciale Tip O'Neill-leerstoel voor
vredesstudies in aan de Universiteit van Ulster. Rond dertig O'Neills waren met
Clinton vanuit de VS meegereisd om hun familieleden in Derry te ontmoeten.

LOAD-DATE: May 6, 2003

LANGUAGE: DUTCH

                © 1995 PCM Uitgevers B.V.  All rights reserved.

                              17 of 200 DOCUMENTS

                                De Gelderlander

                                December 1, 1995

Europees Hof: Londen moet anti-terrorismewet wijzigen

SECTION: Buitenland, Pg. 1

LENGTH: 147 words


BRUSSEL (AP) - Het Europees Hof van Justitie heeft gisteren bepaald dat de
Britse anti-terrorismewetten in strijd zijn met de Europese regelgeving.
Groot-Brittannie moet die speciale wetten veranderen, zo oordeelde het Hof.

Mensen die worden verdacht van terrorisme, kunnen door deze wetten uit
Groot-Brittannie worden geweerd, en kunnen deze beslissing niet aanvechten. Dat
is in strijd met het vrije verkeer van burgers binnen de Europese Unie, aldus
het Europese Hof. De verdachte terrorist moet de verbanning kunnen aanvechten
bij een onafhankelijk instituut.

De zaak was aangespannen door een man die in 1991 in Londen werd gearresteerd en
naar zijn moederland Ierland werd gestuurd, omdat hij een tegenstander zou zijn
van de Britse heerschappij over Noord-Ierland.

LOAD-DATE: December 4, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              18 of 200 DOCUMENTS

                                    De Stem

                               November 30, 1995

Boekje biedt weinig meer dan overbekende receptuur - Zelf vuurwerk maken en toch
75 worden

Door Jan Koesen

SECTION: Pagina 2, Alle edities

LENGTH: 920 words


Toen ik als scholier boven op de zolder van het ouderlijke huis een
scheikundelab bezat, maakte ik natuurlijk ook vuurwerk. Uiteraard kende ik de
bekende buskruitformule: 75 gram salpeter, 15 gram gemalen houtskool en 10 gram
zwavel.

Dat kunstje had ik, twaalf jaar oud, bij de eerste scheikundelessen geleerd.  De
dienstdoende pedagoog zag daar geen been in, de softe sector bestond nog niet en
de jonge onderzoeker kreeg alle ruimte. Ik mag er dus van uitgaan dat er
misschien wel een miljoen Nederlanders zijn die eens die geheime formule hebben
gekend.

  Spetterend

Nu is er een boekje gekomen dat in de laatste maand van het jaar wel even snel
zal verkopen als in de laatste week het rotje, de gillende keukenmeid, de ronde
kanonslag, de zevenklapper niet te vergeten, de vulkaan, de romeinse kaars, de
vuurpijl, de waterval en natuurlijk het bengaalse vuur.

Het heet eenvoudig 'Vuurwerk!', maar op de omslag staat een spetterende
ondertitel: Met allerlei soorten vuurwerk, zelf vuurwerk maken en het beste (en
veiligste) resultaat. En rechtsmidden staat in vlammend cursief geel:
VOORZICHTIG met in hitsig wit Bevat explosief materiaal!

De achterflap is een en al vuurwerk. O ja, de auteur heet, in kleine letters
B.J. Ramla en de uitgever is Alpha. Dan staat er op zowat elke pagina een
heldere tekening van P. Castelein.

  Weemoed

Vuurwerk. Ik geef het toe. Het heeft wat. Nog denk ik met weemoed terug aan die
brandende gele fosforus op mijn hand (blijft onder water doorbranden), die
schoen die bijna werd uiteengereten toen ik in een huls wat krachtspul had
gestopt, en aan dat schoensmeerdoosje, eveneens gevuld met iets explosiefs,
hangende uit mijn zolderraam om te ontbranden via een snoertje verbonden aan
mijn gelijkrichter.

Maar verreweg de mooiste herinnering bewaar ik aan dat inktpotje met
nitroglycerine (dat wordt ondermeer van glycerine gemaakt, vertel het niet
verder) dat uit een raam werd gestoten op een herfstige oktoberavond toen er
geen voorbijgangers onder het pand liepen. O heerlijke jeugd.

Vuurwerk dus. Als ervaringsdeskundige kreeg ik dit boekje ter bespreking. En ik
tik dit verhaaltje met nog steeds tien vingers (eerlijk gezegd, ik tik met twee
vingers, maar mijn handen zijn nog compleet). Moraal: je kunt dus vuurwerk maken
en 75 worden.

  Overbekend

Er kwam een bezorgde ouder op me af. Kon dat wel, aan jan en allemaal de
technieken van de bom bijbrengen, is dat niet vragen om een ramp? Ik heb het
boekje bekeken en ik zeg, ach, dat valt best mee. Want in feite staat alleen dat
overbekende recept van buskruit erin (in elke encyclopedie te vinden). En voor
de rest beschrijft het soorten vuurwerk, de historie, het maken van een lont en
voorts is er voor de doe-het-zelver informatie over de bouwwijze van de
omhulsels.

Vuurwerker Ramla stopt om de zoveel pagina's een waarschuwing in zijn werkje die
neerkomt op: gebruik je gezond verstand, gevolgd door: weet wat je doet. Zo
bevat pagina 12 de pakkende zin: 'De druk voor de knal kan in het hulsje van een
rotje al opgelopen zijn tot tientallen kilo's per vierkante centimeter, en dat
kan zelfs de sterkste man van Nederland niet tussen z'n vingers bedwingen.'

  Emmer

Als een stuk vuurwerk een sisser wordt, blijf er dan minstens een kwartier van
af. Is het slecht weer, vernietig dan restantjes in een emmer. Dat vind ik nu
een zonderling advies. Ik herinner me nog hoe ik met vrienden daags na Oudjaar
een kuil vulde met overgebleven vuurwerk. We gooiden er ook nog een kerstboom
bij. Ach, daar reutelden de chemicalien even vlijtig als in Bosnie, daar stegen
vlammen op uit de Apocalyps volgens Johannes, dat was een hellevuur, maar toen
een vuurpijl richoceerde en dicht bij mijn schedel kwam, besloot ik toch het
resterende vuurwerk braaf nat te maken in dezelfde emmer.

Het boekje Vuurwerk! is grappig, instructief en niet wezenlijk een opleiding tot
terrorist of pyromaan. Voor de rest aanvaard ik ondanks deze redelijk positieve
bespreking geen verantwoording voor weggerukte vingers, versmolten ogen en
gescheurde trommelvliezen.

B.J. Ramla - Vuurwerk!, uitgeverij Alpha

LOAD-DATE: December 1, 1995

LANGUAGE: Dutch / Nederlands

GRAPHIC: Vuurwerk

PUB-TYPE: Paper

                     Copyright 1995 VNU Dagbladengroep B.V.

                              19 of 200 DOCUMENTS

                                NRC Handelsblad

                               November 29, 1995

Schimpscheuten en quizzen in tv-campagne

BYLINE: DOOR ONZE CORRESPONDENT HANS NIJENHUIS

SECTION: bui; Pg. 5

LENGTH: 1460 words


MOSKOU, 29 NOV. Zeg niet dat zendtijd voor politieke partijen saai is. Niet in
Rusland. De Partij voor Economische Vrijheid (slogan: 'Alles komt in orde')
prijst haar verkiezingsprogramma aan in cabaret-achtige liedjes. De Russische
Nationale Beweging ('Wij zijn het volk') toont priesters en kerkklokken. Weer
een

andere nationale beweging kiest voor opstijgende straaljagers en Vladimir
Zjirinovski zoekt het in de erotiek.

Met nog krap drie weken te gaan tot de parlementensverkiezingen van 17 december
domineert de politiek meer dan ooit de Russische televisie. Er zijn natuurlijk
de gebruikelijke journaals, actualiteitenrubrieken en praatprogramma's, maar
daar laten de meer dan 7.000 kandidaten voor de 450 parlementszetels het niet
bij. Elke landelijke beweging heeft gratis zendtijd gekregen die op soms
opmerkelijke wijze wordt gevuld. Grote partijen als die van premier
Tsjernomyrdin, van populist Zjirinovski en van de nationalistische generaal
Lebed kopen ook nog eens advertentietijd, waardoor tussen de reclames voor
wasmiddelen en wasmachines ineens een zich ontkledende vrouw Zjirinovski komt
aanprijzen of Lebed in gala-uniform een trap bestijgt (naar de macht).

Ons Huis is Rusland, de partij die onder leiding van Tsjernomyrdin de zittende
machthebbers vertegenwoordigt, komt ook nog aan bod in programma's die op het
eerste gezicht niets met politiek te maken hebben. Zo mocht de premier in het
muziekprogramma 'Liedjes '95' komen vertellen welke muziek hij het liefst hoort.
('Liedjes uit de oorlogsjaren.') Een popzanger vertelde in dezelfde uitzending
dat hij zich niet met politiek bezighield 'maar Ons Huis is Rusland spreekt me
aan omdat er tenminste echte mannen in zitten. Zij kunnen orde scheppen, waarin
ieder weer zijn plaats kent. De artiest op de Buhne, de premier aan de macht.'

Rusland kent, behalve honderden regionale zenders, twee landelijke tv-kanalen
die allebei in handen zijn van de overheid en dat soms in hun
journaaluitzendingen laten blijken. Beide kanalen hebben de afgelopen jaren
echter ook programma's gekregen die de kijkers zo objectief mogelijk informeren,
zoals 'De Details', waarin een onderwerp uit het nieuws wordt uitgediept,
'Spitsuur', vaak vergeleken met de Larry King Show van CNN en 'Een op een', een
debat tussen twee mensen uit het nieuws. Ongeveer de helft van de Russische
huishoudens kan bovendien het particuliere station NTV ontvangen, dat nieuws en
actualiteiten biedt op een wijze die aan de BBC doet denken.

Dat de landelijke televisie niet meer de volgzame spreekbuis is uit het
Sovjet-tijdperk werd eerder dit jaar onderstreept toen procureur-generaal
Iljoesjenko vervolging instelde tegen NTV wegens reportages over de oorlog in
Tsjetsjenie (NTV interviewde de veelgezochte terrorist Sjamil Basajev) en een
politieke poppenshow, die ministers zou 'vernederen'. In plaats van de toon van
de programma's te matigen, sloeg NTV's wekelijkse actualiteitenrubriek terug met
een stroom onthullingen en beschuldigingen over de openbare aanklager zelf. Die
werd vervolgens door president Jeltsin ontslagen omdat hij, zoals de president
op een persconferentie zei, 'in opspraak was geraakt'.

De opmerkelijkste programma's van dit moment zijn te zien in de zendtijd voor
politieke partijen. De kieswet geeft elke partij een uur gratis zendtijd op elk
van de twee nationale kanalen. Aangezien er 43 partijen deelnemen is het scherm
deze laatste weken voor de verkiezingen zowel 's morgens als 's avonds een uur
lang gevuld met politieke reclameboodschappen van elk 7,5 minuut. President
Jeltsin heeft afgelopen weekeinde laten weten 'teleurgesteld' te zijn over het
niveau. In een verklaring van zijn persdienst verwijt de president de kandidaten
dat zij 'een paradijs op aarde beloven' en dat 'zij elkaar zwart maken'.

Wat is er zoal te zien?

Voorwaarts Rusland!, de partij die ex-minister van financien Boris Fjodorov
heeft opgezet naar het voorbeeld van Silvio Berlusconi's Forza Italia, biedt een
combinatie van quiz en cabaret waarbij schimpscheuten naar de tegenstanders niet
worden geschuwd. Elke uitzending begint met drie vragen. Onlangs bijvoorbeeld:
'Welke kandidaat was betrokken in een vechtpartij met een vrouw en is gezien met
een Westerse porno-ster? Welke militaire kandidaat heeft zichzelf in een oorlog
drie keer overgegeven? Welke kandidaat is er al drie jaar aan de macht zonder
enig positief effect? Als u het antwoord weet, stem dan Boris Fjodorov.'

Elke kiezer weet het antwoord. De populist Vladimir Zjirinovski laat zich graag
voorstaan op zijn vermeende sex-appeal. De nationalistische generaal Aleksandr
Roetskoj herinnert er vaak aan hoe hij als Held van de Sovjet-Unie drie keer is
neergeschoten in Afghanistan. Viktor Tsjernomyrdin is premier. Met deze laatste,
in de uitzending aanwezig in de vorm van een levensgrote foto, hield kandidaat
Fjodorov vervolgens een 'interview'.

'Viktor Stepanovitsj, hoe kunt u prijsverhogingen van 5 procent per maand nou
stabiliteit noemen', vroeg hij. 'Hoe komt het dat de Tsjetsjeense terrorist
Basajev nog steeds op vrije voeten is?' Enzovoorts. De foto zweeg. 'Ziet u', zei
Fjodorov tegen de kijkers, 'Tsjernomyrdin antwoordt niet. Hij verantwoordt zich
niet. Daarom heb ik zelf maar een boek geschreven over Tsjernomyrdins prestaties
van de afgelopen twee jaar.' Hij liet een boek zien met geheel blanco pagina's.
'Er is namelijk niks om over te schrijven.' Toen volgden beelden van 'gewone
mensen op straat' die zeiden 'natuurlijk' voor Voorwaarts Rusland te stemmen.
Waarna Fjodorov afsloot met: 'Wij zijn niet links, niet rechts, maar normaal.
Net als u.'

Vrouwen van Rusland, de partij die in sommige opiniepeilingen na de
communistische partij op de tweede plaats komt, kwam de afgelopen week ook met
een opmerkelijke uitzending. Daarin kwamen vooral politici van andere partijen
aan het woord. 'In het parlement gaat het er vaak verhit aan toe', zei
bijvoorbeeld parlementsvoorzitter Ivan Rybkin, zelf lijsttrekker van een eigen
beweging. 'Dan is het goed dat er vrouwen aanwezig zijn als kalmerende factor.'
Waarna beelden volgden van rellen in de Doema, waarbij inderdaad leden van de
fractie Vrouwen van Rusland sussend tussenbeide kwamen. Het verkiezingsfilmpje
begon en eindigde met een huisvrouw die tijdens het ramen lappen een bord buiten
hangt: 'Ga stemmen'.

Ons Huis is Rusland, de partij van premier Tsjernomyrdin, heeft als een van de
weinige partijen een groot reclamebureau in de arm genomen. Het resultaat mag
gezien worden. De meest recente utzending bevatte niets anders dan een rustig
pratende Nikita Michalkov, bekend acteur, regisseur, afgelopen jaar winnaar van
de Oscar voor de beste niet-Amerikaanse film en tweede op de kandidatenlijst.
'Natuurlijk doet de regering niet alles goed, maar ik zelf zie gewoon geen
alternatief voor onze huidige premier, een man die tenminste eerst denkt en dan
pas doet', zei Michalkov. 'Al die andere partijen roepen alleen maar hoe het
niet moet. Ik vind dat jammer. Steeds maar dat njet, njet. Waarom niet het woord
samen? Samen met anderen werken aan de wederopstanding van ons land.' En zo
verder, op een vertrouwelijke toon, alsof hij tegenover de kijker in de
huiskamer zat. Als er ooit een Russische Ronald Reagan komt, dan moet het deze
Michalkov zijn, aan wie wel eens presidentiele ambities worden toegedicht. 'Ik
wil niet agiteren', vervolgde de acteur-regisseur. 'Als u niet wilt geloven wat
ik zeg, kijk dan naar mijn daden, naar mijn films. En oordeelt u zelf wie u
gelooft.'

En dan is er ook nog de Partij van Bierliefhebbers. Om te beginnen, zo opende de
dertig-jarige lijsttrekker Konstantin Kalatsjev zijn 7,5 minuut, wil ik kwijt
dat wij natuurlijk niet alleen van bier houden 'maar ook van vrouwen, muziek en
een mooi leven'. De Bierliefhebbers worden ten onrechte als grap afgedaan, zei
hij, terwijl deze beweging net als elke partij zijn meningsverschillen en
debatten kent. 'Zo woedt er binnen de partij momenteel een felle strijd tussen
de liefhebbers van donker en van licht bier.'

Later in de uitzending begon Kalatsjev echt ernstig te kijken enwees hij erop
dat bier slechts een symbool is voor een partij van jongeren die de politieke
mores in Rusland willen veranderen. 'Er is een partij van liefhebbers van macht,
er is een partij van liefhebbers van Zjirinovski', zei de jonge lijsttrekker.
'Nou, dan voel ik mij meer thuis bij een partij van liefhebbers van bier.'

Foto: Een Moskouse arbeider legt de laatste hand aan een billboard met de
afbeelding van premier Viktor Tsjernomyrdin, leider van de centrumpartij Ons
Huis is Rusland. (Foto Reuter)

fo

Verkiezingen ; Recht ; Staatsrecht ; Politieke partijen ; Politiek en Staat ;
Binnenlandse Politiek ; Omroep ; Media

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              20 of 200 DOCUMENTS

                                     Trouw

                               November 28, 1995

Syrie en Israel lief voor elkaar

LENGTH: 157 words


Staande de vergadering in Barcelona heeft de Israelische minister van
buitenlandse zaken Ehoed Barak zijn Syrische collega Faroek Al-Sjara opgeroepen
om vrede te sluiten.

Eerder was het de Egyptische minister van buitenlandse zaken Amr Moesa niet
gelukt een ontmoeting te regelen tussen Sjara en Barak, waarna de laatste
besloot om zijn Syrische collega dan maar over de hoofden van de overige
deelnemers aan de vergadering toe te spreken. Barak zei: "We hebben het bloed
vergoten van onze moedige soldaten, de beste zonen van Syrie en Israel. Laten we
nu vrede sluiten.' Sjara gaf geen krimp, maar later uitte ook hij verzoenende
taal. De toon was wel heel anders dan vier jaar geleden op de vredesconferentie
in Madrid, toen Sjara zwaaide met een poster van de toenmalige Israelische
premier Jitschak Sjamir en hem een terrorist noemde.

Politiek en staat ; Topconferenties ; Politiek en Staat ; Buitenlandse
Betrekkingen

LOAD-DATE: May 9, 2003

LANGUAGE: DUTCH

                © 1995 PCM Uitgevers B.V.  All rights reserved.

                              21 of 200 DOCUMENTS

                                    De Stem

                               November 25, 1995

Daders slachting van Bologna veroordeeld

Door Aart Heering

SECTION: Buitenland (Pagina 5), Alle edities, Pg. 5

LENGTH: 109 words


Rome - Na een juridische odyssee die vijftien jaar heeft geduurd zijn de daders
van de meest gruwelijke aanslag in Europa na de Tweede Wereldoorlog definitief
veroordeeld.

De neo-fascistische terrorist Valerio Fioravanti en zijn vrouw Francesca Mambro
hebben gisteren beiden levenslang gekregen als daders van de bomaanslag op het
treinstation van de Italiaanse stad Bologna op 2 augustus 1980. Daarbij kwamen
85 mensen om het leven en werden er ruim 200 gewond.

Fioravanti en Mambro zitten al meer dan tien jaar gevangen. Beiden hebben een
lange reeks bloedige, neo-fascistische aanslagen toegegeven en zijn daarvoor al
tot levenslang veroordeeld. Zij hebben echter altijd ontkend ook
verantwoordelijk te zijn voor het bloedbad van Bologna. In de afgelopen jaren
hebben zij daarvan echter drie verschillende gerechtshoven niet weten te
overtuigen. Het Hof van Cassatie heeft nu definitief hun schuld vastgesteld.

LOAD-DATE: November 28, 1995

LANGUAGE: Dutch / Nederlands

PUB-TYPE: Paper

                     Copyright 1995 VNU Dagbladengroep B.V.

                              22 of 200 DOCUMENTS

                                De Gelderlander

                               November 25, 1995

Daders bloedbad - Bologna definitief levenslang in cel

Door onze correspondent

SECTION: Buitenland, Pg. 1

LENGTH: 374 words


ROME - Na een juridische odyssee die vijftien jaar heeft geduurd zijn de daders
van de gruwelijkste aanslag in Europa na de Tweede Wereldoorlog definitief
veroordeeld.

De neo-fascistische terrorist Valerio Fioravanti en zijn vrouw Francesca Mambro
hebben beiden levenslang gekregen als daders van de bomaanslag op het
treinstation van de Italiaanse stad Bologna op 2 augustus 1980. Daarbij kwamen
85 mensen om het leven en werden er ruim 200 gewond.

Fioravanti en Mambro die respectievelijk 36 en 35 jaar oud zijn, zitten al meer
dan tien jaar gevangen. Beiden hebben een lange reeks van neo-fascistische
aanslagen, vaak met dodelijke afloop, toegegeven en zijn daarvoor al bij
herhaling tot levenslang veroordeeld.

Zij hebben echter altijd ontkend ook verantwoordelijk te zijn voor het bloedbad
van Bologna. In de afgelopen jaren hebben zij daarvan echter drie verschillende
gerechtshoven niet weten te overtuigen. Ook de hoogste gerechtelijke instantie,
het Hof van Cassatie, heeft nu definitief hun schuld en daarmee ook het vonnis
vastgesteld.

Een derde extreem-rechtse terrorist, die in eerste instantie ook levenslang had
gekregen, werd vrijgesproken wegens gebrek aan bewijs. Tegelijk met het
terroristische echtpaar is ook Licio Gelli, de voormalige grootmeester van de
subversieve vrijmetselaarsloge Propaganda Due, tot tien jaar cel veroordeeld.
Gelli wordt beschouwd als het brein achter de aanslag, die tot doel had het
openbare leven in Italie te ontwrichten en zo het land klaar te maken voor een
fascistische staatsgreep. Zijn straf kan echter niet tot uitvoer worden gebracht
doordat Gelli enkele jaren geleden voor belastingontduiking uit Zwitserland is
uitgeleverd, op voorwaarde dat hij niet voor andere vergrijpen zou worden
gestraft.

Een andere extreem-rechtse activist en twee officieren van de Italiaanse
militaire geheime dienst SISMI werden ten slotte tot acht a tien jaar cel
veroordeeld omdat zij jarenlang valse sporen hebben uitgezet in het gerechtelijk
onderzoek naar de slachting van Bologna.

LOAD-DATE: November 28, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              23 of 200 DOCUMENTS

                                 de Volkskrant

                               November 24, 1995

In de ban van de briljante bluffer Boeng Jan Blokker's toneelstuk over Soekarno
ontleedt ook 'al dat Haagse geklungel'

BYLINE: BEN HAVEMAN

SECTION: Pg. 15

LENGTH: 2682 words


'Dit kan alleen maar een echte totok geschreven hebben.' De grote biografie over
Soekarno is er nog altijd niet, maar 'het gezicht van de nieuwe staat Indonesie'
in Jan Blokker's toneelstuk Soekarno moet na vijftig jaar het Nederlandse beeld
van deze 'Quisling en terrorist' corrigeren. De overzadigbare Don Juan van
Djokja? 'Het zou mij niet verbazen als Soekarno homo-erotische trekjes
vertoonde.'

MOET dat nou, een masturberende hoer op de sofa bij Soekarno?

En wezenlijker: kun je de Indonesische onafhankelijkheid laten proclameren door
een president in onderbroek?

Bij de repetities van Het Nationale Toneel zit scenarioschrijver Jan Blokker
niet geheel fronsvrij achter in de zaal. Zeker, die onderbroek heeft weliswaar
te maken met een droom waaruit Soekarno zojuist is ontwaakt, maar toch. Zijn
sommige scenes niet een tikje aan de karikaturale kant?

'Ik heb niet eens gepoogd ze karikaturaal te schrijven. Want alles wat je in een
of andere gestileerde vorm over het gedrag van Nederlandse gezaghebbers in Indie
uit die tijd te berde brengt, is al potsierlijk genoeg, op het ongeloofwaardige
af. Nederlanders als Drees en Beel stonden daar in hun verkeerde tropenpakken
met hun bek vol tanden tegenover de Amerikaanse pers. Spraken geen woord Engels
tegen journalisten die bij de charmeur Soekarno enorm gastvrij onthaald waren
met lekker eten, dansen en mooie meiden.

'Je weet trouwens dat de zuinige Drees op bezoek in Indie het te krappe
tropenpak van de veel dunnere Schermerhorn droeg, omdat ie dacht: dat land, daar
kom ik toch nooit meer.'

Keep it cool, zei Blokker tegen regisseur Johan Doesburg. 'Het is allemaal al zo
belachelijk, dat moet je niet nog eens extra aanzetten. Maar Johan zegt: dan
werkt het niet meer theatraal. Ik denk dat hij daar voor een deel gelijk in
heeft. Die onderbroek zal wel misschien weer verdwijnen. Daar moeten we het in
elk geval nog eens even een pittig gesprek over hebben.'

Als jullie van Soekarno maar geen lesbische troela maken met veiligheidsspelden
in d'r oren, had Blokker gezegd, toen Ger Thijs hem benaderde.

Dit is Blokker's eerste toneelscript, en uit z'n talrijke bronnen rijst
volksheld Soekarno op als een soort Willem de Zwijger of George Washington van
Indonesie; de vader van de onafhankelijkheid. Zijn naam werkt hier en daar
ongetwijfeld nog als een rode lap op een stier bij mensen die hem het heulen met
'de Jap' niet konden vergeven. 'Al zitten er zo langzamerhand bij de nieuwe
generaties toch wat nuances in.'

Ondanks de verguizing door Nederland, koesterde deze 'briljante charlatan met
z'n enorme behoefte aan quasi-mystiek' een bijna grenzeloze bewondering en aan
liefde grenzende eerbied voor de Nederlandse overheersers. 'Soekarno is nooit in
Nederland geweest, maar wist uit zijn hoofd hoe je van Roodeschool naar Goes
moest. Hij wist wanneer de koningin jarig was, en wanneer het Sinterklaas was.
Hij was jaloers op zijn politieke medestanders Hatta en Sjahrir, die in
Nederland hadden gestudeerd. Hij demonstreerde een soort verliefdheid op het
instituut koningin, vergelijkbaar met wat de maagd Maria is voor Gerard Reve.'

Groot was Soekarno's frustratie, toen niet hij, maar Mohammad Hatta, Indonesie's
eerste minister-president, in Amsterdam naast koningin Wilhelmina mocht zitten
bij de souvereiniteitsoverdracht in december 1949. De Nederlandse samenleving
verklaarde Soekarno persona non grata. ' Het eenzijdige beeld dat men van hem
had was dat van een boef, een Quisling, een Jappenheuler, een terrorist.'
Blokker's toneelstuk toont zeven cruciale jaren (1942-'49) uit het leven van de
man die z'n land naar onafhankelijkheid voerde. En die zijn finest hour niet aan
de zijde van H.M. mocht beleven.

Die onmiskenbare moederbinding met Nederland bleek allerminst doorgesneden door
veertien jaar gevangenschap en verbanning, al kort na zijn studietijd. De
revolutionaire ingenieur uit Bandung achter het nationalistische vrijheidsideaal
Indonesia Merdeka verwelkomde de Japanse bezetters niettemin als bevrijders.
'Hij dacht zijn grote doel van onafhankelijkheid te bereiken door zich met de
Jappen te encanailleren. Maar als 't aan een nette man als Sjahrir had gelegen,
werd er niet met de smerige rotjappen samengewerkt.'

Letterlijk en figuurlijk was Soekarno de antipode van de Nederlandse staatsman:
charmant, op het kinderlijke af. Zelfingenomen, opportunistisch en
charismatisch. Een man wiens verdienste het was om het dekolonisatieproces en
het verzet tegen de Nederlandse overheerser niet met haatdragend fanatisme en
'extreem bloedvergieten zoals in Algerije, Congo en Vietnam' gepaard te laten
gaan, zo houdt Blokker zijn gehoor in de Den Haag voor - tussen de repetities
door.

'De tragiek van deze leidersfiguur is dat hij een aantal scheve schaatsen heeft
gereden en is geeindigd als rancuneuze dictator die z'n land econo-misch naar O.
L. Heer heeft geholpen'.

En dan die 'aaneenschakeling van opschepperij, jokkebrokkerij en ijdeltuiterij'
die de leider Cindy Adams, aantrekkelijke journaliste uit Amerika, op de mouw
mocht spelden. 'Het fascinerende van haar boek, dat voor 90 procent uit leugens
bestaat, is dat Soekarno's leugens nog een soort waarheidsgehalte hebben. Of hij
echt zo'n onverzadigbare Don Juan was, waag ik ontzettend te betwijfelen. Het
zou mij zelfs niet verbazen als de womanizer Soekarno latent-homo-erotische
trekjes vertoonde. Dat verklaart misschien de waanzinnige liefde van onze eigen
Willem Oltmans voor hem.'

Dat een blanke Soekarno, in de gedaante van Victor Low op het toneel volgens
sommigen ietwat feminien uitpakt, stoort Blokker dan ook allerminst. Als het
maar niet troppo dreigt te worden. En even zo belangrijk: als het kritische
publiek van Indisch-Nederlandse afkomst maar niet wordt afgeleid door verkeerde
klemtonen.

IN DE BAN van Boeng. Thuis in Amsterdam zegt Jan Blokker (1927) dat hij in die
bewuste periode na de oorlog wel andere dingen aan z'n kop had. 'De oorlog viel
samen met mijn puberteit. Ik liep achter de meiden aan. Het ging grofweg om
eten, neuken, roken en heel vaak naar de bioscoop gaan. Ik had wat in te halen.
Wel weet ik, dat ik ontzettend voor Soekarno was. Dat was mode voor een linkse
student.'

Uitgeraasd, en op het hoogtepunt van zijn nooit voltooide studie geschiedenis en
Nederlandse letteren, gaf Blokker bijles aan kinderen uit Indie. Die drie, vier
jaar in een Jappenkamp hadden gezeten. Zo ontmoette hij Anneke, met wie hij
trouwde. Ze was zeventien. 'Anneke had na de oorlog in Surabaja gewoond. Kind
van on-Nederlandse ouders die al lang in Indie woonden en voor wie het een klap
was om hun alles kwijt te raken. Mijn schoonvader was technisch opzichter van
een suikerplantage op Oost-Java. Afgezien van het feit dat ik hun kind had
verleid, hebben de controverses over Indie zich meer afgespeeld tussen Anneke en
mij. Die hebben voor een deel te maken met de rare competitie die in Nederland
altijd heeft bestaan ten opzichte van mensen uit Indie, zo van: wij hebben hier
de Hongerwinter gehad, jullie hebben niks meegemaakt.

'Anneke was acht toen ze met haar moeder het Jappenkamp inging. Toen onze
kinderen in de jaren des onderscheids kwamen, kwam er een stroom van boeken los.
Meestal heel snotterige boeken, door Rudy Kousbroek met een hakmes in de pan
gehakt. Een van die boeken, niet een van de slechtste, ging over het kamp in
Semarang, waar Anneke zat. Ze is daar echt totaal van de wereld van geweest.
Onze kinderen zijn dat ook gaan lezen. Maar er was met mama niet over te praten.
Die herinneringen kun je niet delen. Het heeft iets arrogants bijna.

'Zonder vroomheid, maar nog niet eens met een vreselijk schuldgevoel, stel ik nu
vast dat ik alle sentimenten, gevoelens en herinneringen die Anneke van dat land
meebracht, heb genegeerd of geridiculiseerd. Van: sodemieter toch op, wat hebben
jullie nou helemaal aan dat apeland. Jouw vader is toch rijk geworden over de
ruggen van de inlanders? Was het maar waar geweest, denk ik achteraf wel eens.

'Een van mijn fascinaties voor dat land heeft schandelijk genoeg niet eens te
maken met het gegeven dat het zo'n aardig land is met zulke aardige mensen, maar
dat er eeuwenlang Nederlanders hebben gezeten. En dat de herinneringen van
Indische Nederlanders van een hele andere orde zijn dan jouw en mijn
herinneringen aan onze jeugd. Ongelooflijk scherp en onuitwisbaar. Vorig jaar,
toen Hella Haasse kwam praten over het filmscenario dat ik misschien ga maken
van haar boek Heren van de thee, hoorde ik na een kwartier bij Anneke de rol-r
terugkomen. Binnen een kwartier praatten Anneke en Hella Maleis.

'Toen we in '85 samen voor het eerst naar Indonesie gingen, heeft Anneke die
reis door een soort matglas ervaren, niet goed durven kijken. Dat hebben we
later wel ingehaald. In de loop van mijn huwelijk heb ik tweehonderd woorden
Maleis opgedaan die Anneke in het dagelijks leven gebruikt. We eten ketimoen en
geen komkommer. Anneke zegt: haal jij even de bekakas, een hamer. Geneesmidelen
zijn geen medicijn maar obat. Dat soort woorden is bij tientallen deel van mijn
vocabularium geworden.

'Na drie dagen in Jakarta sprak Anneke weer vloeiend Pasar-Maleis. Ze was er 35
jaar niet meer geweest. Dat vind ik waanzinnig fascinerend. Dat is iets wat
Nederlanders met dat land hebben gehad, en verder hebben ze er naar mijn smaak
te weinig mee gehad, maar dat dit zo ontzettend diep ingrijpt en door merg en
been en door ziel en zaligheid, dat 't ook nooit meer ophoudt. En iemand als
Hella Haasse, nu 76, was er nota bene voor de oorlog.

'Op het punt van Soekarno is mijn verhouding met Anneke altijd polemisch
gebleven. Diep in haar hart vindt ze hem misschien niet een echt grote boef,
maar verwijt ze hem toch dat Indie verraden is. Meer van: die vuile Engelsen die
Nederlandse soldaten heel lang tegenhielden en onder een hoedje speelden met
Soekarno. Oud-Indischgasten geven Engelsen altijd de schuld. Dat hele complex
van: we hebben er toch goede dingen gedaan, de baboe huilde toen we weggingen,
je kent al die cliches. Maar die zijn ook allemaal waar. Dat is het rare.'

In zijn toneelstuk zet Blokker, via de toenmalige gouverneur-generaal Van Mook,
het Haagse politiek geklungel te kijk. Verontwaardigde reacties van de
koempoelan, zoals hij 'Indisch Den Haag' noemt, zullen dan vermoedelijk niet
uitblijven. 'Alles wat ik over Indonesie schrijf wordt bij voorbaat gewantrouwd
door hun blad Moesson. '

Negentien delen Officiele bescheiden betreffende de Nederlands-Indonesische
betrekkingen van dr S. van der Wal waren Blokker's leidraad. 'Met rode oortjes
gelezen, ja. Ik laat Van Mook zeggen dat Soekarno zo'n handige manier heeft om
Amerikaanse journalisten in te palmen. Dat hij met ze tennist. Dat heb ik
verzonnen. Dan is er een soort verbijsterde reactie van Drees of Beel: tennissen
met journalisten, dat is toch 't smerigste wat er is?

'Maar Van Mook schreef wel degelijk brieven aan het kabinet waarin stond dat
Amerikaanse journalisten werden uitgenodigd om te komen zwemmen in Batavia,
meiden d'r bij. Leuke, gezellig man die Boeng Karno! Dus vraagt het kabinet aan
de Nederlandse gezant in Washington om knipsels te verzamelen. En ze schrikken
zich dood in Den Haag als per diplomatieke post een stuk uit de Chicago Tribune
bevat waarin staat dat Soekarno zo'n fantastische man is die het waard is om
door Amerika gesteund te worden.

'In het kabinet viel toen een diepe stilte. Had prins Bernhard niet ontzettend
goede contacten met de anglo-Amerikaanse pers. Nou, Schermerhorn zou wel naar
Benno bellen: Hoogheid, kunt u niet eens met president Truman praten om ervoor
te zorgen dat de Amerikaanse pers...? Het is niet te geloven, als je die
gedachtengang leest.' Dit soort naiveteit, het idee om kranten in te pakken, gaf
Jan Blokker gestalte in de wanhoopskreet uit de mond van Beel: moeten wij dan
soms ook tennissen met journalisten?

Vandaar dat Blokker bij regisseur Doesburg aandringt om de toch al karikaturale
werkelijkheid niet aan te scherpen met de karikatuur van Soekarno in onderbroek.
'Voor Anneke is zoiets veel meer een halszaak, want decorum is voor een
Indonesier zo ontzettend belangrijk.' Nee, voor een fatwa uit Jakarta is Blokker
niet zo bang. Zo lang Soeharto aan het bewind is, kun je daar trouwens maar
beter je mond houden over Soekarno. 'Maar er komen veel Annekes naar de
voorstelling kijken, en Anneke is nog heilig vergeleken met het gemiddelde
Moesson-publiek .'

Blokker's Soekarno is wel degelijk een 'soortement rehabilitatie van een
verrader', de geestige bon-vivant die met zijn onmiskenbare charisma het gezicht
was van het nieuwe Indonesie. 'Het is daarom zo raadselachtig dat er nog steeds
geen behoorlijke biografie over hem is verschenen.'

SOEKARNO gaat nog geen half jaar na Esmee in premiere, de opera waarvoor Blokker
het libretto schreef. Geen succes, wat hij deels wijt aan de Duitse regisseur
die decor en orkest zo'n prominente plaats toebedacht, dat er van intieme scenes
niks overbleef. 'Maar Blokker is te oud om daar nog katterig van te worden. Of
het nou opera, film of toneel is: je raakt gecommitteerd aan wat anderen met je
spullen doen.'

Zo ontbrak in de film De Hoogste Tijd (naar het boek van Mulisch) een close up
van het horloge, dat zo'n cruciale rol in het verhaal speelt. Blokker was
verbijsterd. Ook het hondje van de oude acteur Ulli, basic voor het verhaal, zat
er niet in. Regisseur Frans Weisz stuurde de videoband met de ruwe montage naar
het Griekse vakantieadres van scenarioschrijver Blokker, met de mededeling: loop
naar je balkon en gooi de band maar in de zee.

'Ik was tamelijk wanhopig toen ik het materiaal zag. Maar ik heb geweldige
bewondering voor Frans, die tussen dat wanhoopsmoment en de premiere er nog in
geslaagd is om 7300 dingen aardig voor mekaar te krijgen; film is trukeren en de
zaak besodemieteren. Ik had ook ook kunnen zeggen: ik deel u mede dat ik mijn
naam niet aan deze film verbonden wil zien. Maar daarvoor is Frans mij te
dierbaar.'

Blokker's eigen zwaktes 'liggen op het punt van bla-bla zal ik maar zeggen. Daar
ben ik trots op, al zijn die dingen toch nodig, zeker bij film. Ik ben veel te
nuchter voor impressionismo dat film zo lekker en geil maakt.' Zijn beste film
noemt hij De Partizanen ('terwijl ik het aan het schrijven was had ik het
gevoel: hier klopt alles').

Het toneelstuk Soekarno moet nog in premiere, Blokker zit met z'n kop al bij het
jaar 2010. In dat jaar spelen de politieke CDA-intriges waarin de VPRO-tv-kijker
straks moeiteloos de karakters van Lubbers en Brinkman zal ontwaren. Blokker
kreeg het idee nadat hij door een Fries hotel had gewandeld, waar hem 'pas na de
zeventiende keer van die nondescripte, zogenaamde schilderijen' in de gang
opvielen. 'En ja hoor: Janneke Brinkman! Ik heb Frans Weisz gebeld. Die sprong
ongeveer tegen het plafond van vreugde.'

Eerst Soekarno.

In de Koninklijke Schouwburg te Den Haag roept de president: 'Wat Nederlanders
over Indonesie gedacht hebben, is altijd verkeerd geweest. Altijd.'

Journaliste: 'En omgekeerd?'

Soekarno: 'Hoe omgekeerd?'

Journaliste: 'Wat denkt u van al die Nederlanders die in 1945 uit de Japanse
kampen kwamen en die ineens hoorden dat er een Republik Indonesia was
uitgeroepen? Kunt u zich voorstellen hoe ze zich voelden? Kunt u hun ongeloof,
hun schrik en woede begrijpen?'

Soekarno: 'Begrip is een luxe van de macht.'

Scenarioschrijver Jan Blokker thuis tegen zijn vrouw Anneke: 'Over dat zinnetje
kun je vannacht misschien nadenken, mevrouw Blokker; na drie eeuwen Nederlandse
onderdrukking.'

Gedecideerd zet Anneke haar kopje neer. Zegt: 'Weet je hoe wij in Indie daarop
reageren? Je lah je kripoet! Want dit kan alleen maar een echte totok, zo'n
kaaskop als jij geschreven hebben.'

Festival Indie/Indonesie. De Koninklijke Schouwburg, Den Haag: Soekarno.
Premiere 30 november.

Jan Blokker met 'guling' (Maleis voor hoofdkussen, ook wel 'Dutch wife' genoemd)
in de Koninklijke Schouwburg.FOTO WIM RUIGROK - DE VOLKSKRANT

Toneel ; Kunst ; Theater ; Cultuur ; Kunst en Cultuur

LOAD-DATE: May 6, 2003

LANGUAGE: DUTCH

                © 1995 PCM Uitgevers B.V.  All rights reserved.

                              24 of 200 DOCUMENTS

                                De Gelderlander

                               November 24, 1995

Knal boekje

DOOR JAN KOESEN

SECTION: Beleving, Pg. 2; ruboeken

LENGTH: 667 words


Toen ik als scholier boven op de zolder van het ouderlijke huis een
scheikundelab bezat, maakte ik natuurlijk ook vuurwerk. Uiteraard kende ik de
bekende buskruitformule: 75 gram salpeter, 15 gram gemalen houtskool en 10 gram
zwavel. Dat kunstje had ik, twaalf jaar oud, bij de eerste scheikundelessen
geleerd. De dienstdoende pedagoog zag daar geen been in, de softe sector bestond
nog niet en de jonge onderzoeker kreeg alle ruimte. Ik mag er dus van uitgaan
dat er misschien wel een miljoen Nederlanders zijn die eens die geheime formule
hebben gekend.

Nu is er een boekje gekomen dat in de laatste maand van het jaar wel even snel
zal verkopen als in de laatste week het rotje, de gillende keukenmeid, de ronde
kanonslag, de zevenklapper niet te vergeten, de vulkaan, de romeinse kaars, de
vuurpijl, de waterval en natuurlijk het bengaalse vuur. Het heet eenvoudig
Vuurwerk!, maar op de omslag staat een spetterende ondertitel: Met allerlei
soorten vuurwerk, zelf vuurwerk maken en het beste (en veiligste) resultaat. En
rechtsmidden staat in vlammend cursief geel: VOORZICHTIG met in hitsig wit:
Bevat explosief materiaal! De achterflap is een en al vuurwerk. O ja, de auteur
heet, in kleine letters B. J. Ramla en de uitgever is Alpha. Dan staat er op
zowat elke pagina een heldere tekening van P. Castelein.

Vuurwerk. Ik geef het toe. Het heeft wat. Nog denk ik met weemoed terug aan die
brandende gele fosforus op mijn hand (blijft onder water doorbranden), die
schoen die bijna werd uiteengereten toen ik in een huls wat krachtspul had
gestopt, en aan dat schoensmeerdoosje, eveneens gevuld met iets explosiefs,
hangende uit mijn zolderraam om te ontbranden via een snoertje verbonden aan
mijn gelijkrichter.

Maar verreweg de mooiste herinnering bewaar ik aan dat inktpotje met
nitroglycerine (dat wordt onder meer van glycerine gebruikt, vertel het niet
verder) dat uit een raam werd gestoten op een herfstige oktoberavond toen er
geen voorbijgangers onder het pand liepen. O heerlijke jeugd.

Vuurwerk dus. Als ervaringsdeskundige kreeg ik dit boekje ter bespreking. En ik
tik dit verhaaltje met nog steeds tien vingers (eerlijk gezegd, ik tik met twee
vingers, maar mijn handen zijn nog compleet). Moraal: je kunt dus vuurwerk maken
en 75 en een half worden.

Er kwam een bezorgde ouder op me af. Kon dat wel, aan jan en alleman de
technieken van de bom bijbrengen, is dat niet vragen om een ramp? Ik heb het
boekje bekeken en ik zeg, ach, dat valt best mee. Want in feite staat alleen dat
overbekende recept van buskruit erin (in elke encyclopedie te vinden). En voor
de rest beschrijft het soorten vuurwerk, de historie van knalsas, het maken van
een lont en voorts is er voor de doe-het-zelver informatie over de bouwwijze van
de omhulsels.

Vuurwerker Ramla stopt om de zoveel pagina's een waarschuwing in zijn werkje dat
neerkomt op: gebruik je gezond verstand, gevolgd door: weet wat je doet. Zo
bevat pagina 12 de pakkende zin: 'De druk voor de knal kan in het hulsje van een
rotje al opgelopen zijn tot tientallen kilo's per vierkante centimeter, en dat
kan zelfs de sterkste man van Nederland niet tussen z'n vingers bedwingen.'

Als een stuk vuurwerk een sisser wordt, blijf er dan minstens een kwartier van
af. Is het slecht weer, vernietig dan restantjes in een emmer. Dat vind ik nu
een zonderling advies. Ik herinner me nog hoe ik met vrienden daags na oudjaar
een kuil vulde met overgebleven vuurwerk. We gooiden er ook nog een kerstboom
bij. Ach, daar reutelden de chemicalien even vlijtig als in Bosnie, daar stegen
vlammen op uit de Apokalyps volgens Johannes, dat was een hellevuur, maar toen
een vuurpijl richoceerde en dicht bij mijn schedel kwam, besloot ik toch het
resterende vuurwerk braaf nat te maken in dezelfde emmer.

Het boekje Vuurwerk! is grappig, instructief en niet wezenlijk een opleiding tot
terrorist of pyromaan. Voor de rest aanvaard ik ondanks deze redelijk positieve
bespreking geen verantwoording voor weggerukte vingers, versmolten ogen en
gescheurde trommelvliezen.

B. J. Ramla, Vuurwerk!, Zutphen, Walburg Pers, gulden 19,90.

  Illustratie uit 'Vuurwerk!'

LOAD-DATE: November 28, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              25 of 200 DOCUMENTS

                                   Het Parool

                               November 23, 1995

Van Mierlo zichtbaar onder indruk 'president' Arafat

SECTION: Pg. 3/2

LENGTH: 557 words


(Van onze verslaggevers) DEN HAAG - Eens was Yasser Arafat een terrorist die
nergens ter wereld welkom was. Nu wordt de Palestijnse leider als een staatsman
met alle egards ontvangen. De man die nog maar een paar jaar geleden niet tot de
VS werd toegelaten om de VN toe te spreken, wordt nu aangesproken met zijne
excellentie.

De Tweede Kamer legde gisteren de rode loper uit voor de PLO-leider. Premier Kok
en minister Van Mierlo van buitenlandse zaken ontvingen Arafat zelfs in de
ambtswoning van de premier, het Catshuis. Yasser Arafat is niet meer alleen
voorzitter van de PLO, maar ook president van de Palestijnse autoriteit, in de
toekomst wellicht van het zelfstandige Palestina. Met Arafat moeten zowel in
politiek als in economisch opzicht zaken worden gedaan.

Van Mierlo dankte in het doorstep-interview na afloop van het gesprek in het
Catshuis president Arafat voor zijn bezoek. De minister bleek zichtbaar onder de
indruk van het optreden van de PLO-leider. Arafat heeft een constructie bedacht
om straks na de verkiezingen van 20 januari echt president te worden. Hij heeft
de presidentsverkiezingen losgekoppeld van de parlementsverkiezingen omdat zijn
partij waarschijnlijk geen meerderheid haalt. Arafat mag voor zijn campagne voor
het presidentschap rekenen op Van Mierlo en Kok, die half januari tijdens hun
bezoek aan het Midden-Oosten ook de Palestijnse gebieden zullen bezoeken.

Het bezoek van Arafat aan Den Haag was vooral een beleefdheidsvisite. Hij greep
daarom de gelegenheid aan voor een gezellig gesprek met kabinet en kamerleden.
Want Nederland is als beste vriend van Israel ook de beste vriend van de
Palestijnen. Nederland heeft de laatste jaren de hulp aan de Palestijnen
vertienvoudigd tot 30 miljoen gulden. 'Onze dank komt uit onze harten,' zei een
ogenschijnlijk geroerde PLO-leider.

Arafat mocht vanochtend de openingstoespraak houden van het Global Panel, de
jaarlijkse bijeenkomst van politici en topmensen uit bank- en zakenwereld.

Arafat toonde zich opnieuw vol lof over Nederland, dat de Palestijnse zaak
altijd heeft gediend en ook voor de toekomst hulp heeft toegezegd. Zo zal het
bijdragen in de kosten voor de aanleg van een haven. Het zal hulp bieden op
agrarisch en milieugebied en bij het opzetten van een politieacademie.

Hoewel met de inmiddels vermoorde premier Rabin van Israel 'de vrede van de
dapperen' is gesloten, is Palestina nog steeds grotendeels bezet gebied, zei
Arafat. Van de Palestijnen is 58 procent werkloos. Met gemeenschappelijke
inspanning zal alles moeten worden gedaan wat mogelijk is om de Palestijnen te
helpen. De verwoeste infrastructuur moet worden hersteld, scholen en
ziekenhuizen moeten worden gebouwd. Daarbij is hulp van allen nodig, aldus de
PLO-leider.

Felle kritiek leverde Arafat op het feit dat het Amerikaanse Congres er in heeft
toegestemd de Amerikaanse ambassade van Tel Aviv te verplaatsen naar Jeruzalem.
Arafat zei dat deze handelwijze het vredesproces in gevaar brengt, in strijd is
met resoluties van de VN en met de principiele afspraken van Israel met de
Palestijnen. Jeruzalem moet de Heilige Stad worden van de vrede van de dapperen,
zei Arafat.

Minister van buitenlandse zaken Van Mierlo en PLO-leider Arafat gisteren na
afloop van het onderhoud met premier Kok in het Catshuis. FOTO SERGE LIGTENBERG

LOAD-DATE: May 9, 2003

LANGUAGE: DUTCH

                               © 1995 Het Parool

                              26 of 200 DOCUMENTS

                                    De Stem

                               November 23, 1995

SECTION: Alle edities, Pg. 6

LENGTH: 2254 words


HET IS een zeer geheimzinnige missie. Als de verslaggever bevestigend heeft -
geantwoord op de vraag of hij als enige Nederlandse dagbladjournalist - PLO
-leider Yasser Arafat wil interviewen, wordt eerst uitvoerig door de PLO
gecheckt of hij geen plannen heeft die een bedreiging kunnen vormen voor Arafat.
Vervolgens moet hij in de nacht van dinsdag op woensdag om halfeen op Schiphol
zijn, waar een toestel vertrekt naar 'ergens in het Midden-Oosten'.

De Boeing 747 van Transavia blijkt koers te zetten naar de Egyptische vliegbasis
El Arish. Aankomst woensdagochtend half zes plaatselijke tijd. Om kwart voor
acht arriveert de PLO-leider, begeleid door een sirene-concert, in een
gepantserde Mercedes.

Omringd door een kordon veiligheidsmensen bestijgt Arafat de vliegtuigtrap.  Pas
ter hoogte van de hiel van Italie's laars wordt de verslaggever gewenkt; het
exclusieve interview voor deze krant kan plaatshebben.

Op de terugweg blijkt het toestel te landen op de vliegbasis Valkenburg, beter
te beveiligen dan Schiphol en dichter bij het Noordwijkse Huis ter Duin waar te
elfder ure een onderkomen voor Arafat is gezocht omdat voor de eerste keus,
hotel De Witte Brug in Wassenaar, optimale beveiliging niet mogelijk leek.

Yasser Arafat over de angst voor een aanslag:

  'Een man kan

  zijn bestemming

  niet ontlopen'

  Door Aad Jongbloed

El Arish - Nadat Yasser Arafat tijdens de Golfoorlog de kant had gekozen van
Irak was hij politiek dood. Morsdood. Een outcast was hij.

Zijn comeback was spectaculair. Wie vier jaar geleden voorspeld zou hebben dat
hij en een Israelische premier elkaar de hand zouden drukken, wie gezegd zou
hebben dat Yasser Arafat de Nobelprijs voor de vrede zou krijgen, zou stapelgek
verklaard zijn.

Nu, in een vliegtuig van Nederlandse origine, is hij op weg naar Nederland.
Waar hij met de nodige egards door premier Kok en minister van Buitenlandse
Zaken Van Mierlo ontvangen zal worden en eregast zal zijn op een 'Global Panel'
in Scheveningen, georganiseerd door het European Research Center.

Hij toont oud, Yasser Arafat (66). Zijn gezicht is vol ouderdomsvlekken.  Zijn
ogen zijn moe en enigszins troebel. Misschien is het daardoor dat hij
vriendelijk oogt. Opmerkelijk zijn de spierwitte, kleine handen vanonder de
uniformmouwen.

Zijn dat de handen van een man die zijn opmerkelijke carriere begon als
terrorist? Konden die handen naar een pistool grijpen of naar een machinegeweer?


  Moe

Ja, knikt hij op de vraag of hij moe is en nog eens ja. En hij zucht. Hij heeft
dan net drie uur geslapen, uitgestrekt over drie stoelen, zorgzaam toegedekt
door drie van zijn lijfwachten die steeds weer toeschoten om de deken te
rangschikken als Arafat zich roerde.

"Ik kon vannacht pas om vijf uur naar bed en vanochtend vroeg moest ik een
Spaanse delegatie ontvangen." Maar hij heeft zich op het nauwe toilet opgefrist
en zijn hoofddoek zorgvuldig geplooid. Hij zegt er weer tegen te kunnen.

Zijn Engels komt niet vlekkeloos uit de mond. Hij heeft er soms moeite mee en
kijkt dan hulpeloos naar zijn perschef die onmiddellijk de woorden weet die
Arafat vergeefs zoekt. Hij drukt met een wijsvinger op de knie van de
ondervrager, steeds als hij zijn woorden wil benadrukken. En hij kijkt naar het
blocnote alsof hij controleert of de dingen juist worden opgeschreven.

Arafat vertelt hoe hij, via televisie kijkend naar de begrafenis van Yitzak
Rabin, hevig ontroerd raakte door de toespraak van de kleindochter van de
neergeschoten Israelische premier. "Het arme kind," zegt hij nu, en "wat een
moed voor zo'n jong meisje zo het verlies van haar grootvader te verwoorden. Ik
had en heb vreselijke medelijden met het kind."

  Een vriend

Natuurlijk heeft hij een condoleancebezoek gebracht aan de weduwe van Rabin.
Blootshoofds als eerbetoon. "Ik heb haar gezegd: beschouw me als een vriend en
ik meen dat van harte. Ik zeg nog steeds dat we een vriend verloren hebben, die
bezig was de vrede naderbij te brengen."

Maar dan: "Ik heb nog niet zo lang geleden Rabin voorgesteld samen het
terrorisme te bestrijden. Bij hem, bij mij. Het voorstel is onbeantwoord
gebleven, helaas."

Hij maakt een gebaar naar achteren en hem worden papieren in de handen gedrukt.
Er is op dit gebaar van de leider gewacht.

"Hier," zegt hij, "dit zijn blanco Israelische paspoorten. Het kan niet anders
of daar moet een organisatie achter zitten." Hij geeft de paspoorten over zijn
schouder terug naar achteren en maakt een gebaar dat machteloosheid moet
betekenen.

Hij, Yasser Arafat, moet weten dat hij dagelijks het gevaar ondergaat een
volgend slachtoffer van terrorisme te zijn. Een glimlach. "Er zijn al zo vaak
aanslagen op me gepleegd. En een man kan zijn bestemming niet ontlopen. Dat is
mijn diepe geloof."

  Geschiedenis

Het is een vraag waaraan enige aarzeling voorafgaat. Wilt u, mister president,
de geschiedenis ingaan als de man die het joodse volk redde?

Arafat aarzelt ook met het antwoord: "Met mijn partner Rabin heb ik een
belangrijke stap gezet om twee volkeren te redden. Het wordt een vrede van de
dapperen."

Hoe wil hij dan dat zijn dochtertje hem zal willen herinneren?  "Dat ik haar de
vrede heb gebracht."

Wordt het een vrede? Heeft hij dan geen angst dat bij voorbeeld de Israelische
verkiezingen eind volgend jaar het proces zullen doen stoppen?

"De shock van de dramatische dood van Rabin heeft de sympathie voor het
vredesproces in Israel vergroot. Dat is de winst van het tragisch gebeuren. En
ik weet zeker dat premier Peres, mijn tweede partner, de weg verder zal
bewandelen. Hij is een krachtige leider. Ik wil er overigens bij zeggen dat ook
mijn mensen op de Westbank ernstig onder de indruk waren en zijn van de
misdaad."

Heeft hij toen, bij dat gedenkwaardige moment in Washington, gemerkt dat Rabin
aarzelde hem een hand te geven. "Nee," zegt hij gedecideerd, "die aarzeling heb
ik niet gevoeld."

  Milder

Arafat lijkt veel en veel milder geworden. Heeft dat ook zijn oorzaak in het
feit dat hij - kort geleden nog maar - trouwde? Hij moet erom lachen.

"Het huwelijk heeft me niet veranderd. Dit is mijn leven." Hij wijst
nadrukkelijk op zijn borst. "Dit is Yasser Arafat, wachtend op vrede."

Ja, maar... Het moet voor hem toch een vreemde gewaarwording zijn dat hij in
tegenstelling tot voor kort nu overal welkom is?  Hij heft de witte rechter
hand.

"Ik was de eerste revolutionair die de kans kreeg - in 1974 - de Verenigde
Naties toe te spreken. Niet welkom?"

De hand gaat terug in de schoot, einde onderwerp wat hem betreft.

Tijdens de Golfoorlog dan, toen hij voor Irak koos?

"Ze hebben toen mijn positie niet begrepen. Ik was tegen de oorlog, maar ik
moest kiezen in een poging de problemen binnen de arabische wereld op te lossen.
Was ik het niet die eerder de gijzelaars in Iran bevrijdde?"

Hij heeft zich dus nooit vernederd gevoeld?

"Sommigen probeerden me te vernederen. Ze kregen geen kans."

  Jeruzalem

Jeruzalem, beaamt Arafat, zal het laatste obstakel zijn dat in het vredesproces
moet worden omzeild. Israel zal onder geen voorwaarde Jeruzalem aan de
Palestijnen toe willen kennen.

"Het probleem van de joodse kolonisten en dat van Jeruzalem zullen inderdaad als
laatste opgelost worden. Ik zal ten aanzien van Jeruzalem mijn standpunt naar
voren blijven brengen. Maar ik zeg ook dat als er een weg is om uit het probleem
te komen die weg gegaan zal worden."

Doelt Arafat daarbij op de mogelijkheid van een compromis?

Hij knikt flauwtjes en geeft dan de - onbegrepen - vergelijking dat Vatikaanstad
zijn plaats heeft binnen het Italie met Rome als hoofdstad.

"Ja," zegt hij zonder dat daaraan een vraag vooraf is gegaan. "voor vrede zijn
alle denkbare opofferingen nodig."

Hij is op weg naar Nederland. Heeft ons land een bijzondere betekenis voor hem?

"Ik heb altijd vrienden in Nederland gehad, maar er zijn nu veel meer vrienden.
Ik ben trots op mijn relatie met het Nederlandse volk en ik ben het dankbaar
voor zijn steun aan het vredesproces en zeker ook voor de economische hulp."

Als de perschef aan het interview onverbiddelijk een einde maakt, lacht Arafat
ter verontschuldiging. En hij steekt zijn hand uit, een witte, smalle hand die
stevig de andere blijkt te kunnen drukken.

LOAD-DATE: November 30, 1995

LANGUAGE: Dutch / Nederlands

GRAPHIC: Geen foto vnu

PUB-TYPE: Paper

                     Copyright 1995 VNU Dagbladengroep B.V.

                              27 of 200 DOCUMENTS

                                De Gelderlander

                               November 23, 1995

'Een man kan zijn bestemming niet ontlopen' - Yasser Arafat is vastbesloten om
de vrede van de dapperen binnen het bereik te brengen van twee volkeren

Door Aad Jongbloed

SECTION: Buitenland, Pg. 2

LENGTH: 2214 words


EL ARISH - Nadat Yasser Arafat tijdens de Golfoorlog de kant had gekozen van
Irak was hij politiek dood. Morsdood. Een outcast was hij.

Zijn comeback was spectaculair. Wie vier jaar geleden voorspeld zou hebben dat
hij en een Israelische premier elkaar de hand zouden drukken, wie gezegd zou
hebben dat Yasser Arafat de Nobelprijs voor de vrede zou krijgen, zou stapelgek
verklaard zijn.

Nu, in een vliegtuig van Nederlandse origine, is hij op weg naar Nederland.
Waar hij met de nodige egards door premier Kok en minister Van Mierlo van
buitenlandse zaken ontvangen zal worden en eregast zal zijn op een 'Global
Panel' in Scheveningen, georganiseerd door het European Research Center.

Hij toont oud, Yasser Arafat (66). Zijn gezicht is vol ouderdomsvlekken.  Zijn
ogen zijn moe en enigszins troebel. Misschien is het daardoor dat hij
vriendelijk oogt. Opmerkelijk zijn de spierwitte, kleine handen vanonder de
uniformmouwen. Zijn dat de handen van een man die zijn opmerkelijke carriere
begon als terrorist? Konden die handen naar een pistool grijpen of naar een
machinegeweer?

  Moe

Ja, knikt hij op de vraag of hij moe is en nog eens ja. En hij zucht. Hij heeft
dan net drie uur geslapen, uitgestrekt over drie stoelen, zorgzaam toegedekt
door drie van zijn lijfwachten die steeds weer toeschoten om de deken te
rangschikken als Arafat zich roerde. "Ik kon vannacht pas om vijf uur naar bed
en vanochtend vroeg moest ik een Spaanse delegatie ontvangen." Maar hij heeft
zich op het nauwe toilet opgefrist en zijn hoofddoek zorgvuldig geplooid. Hij
zegt er weer tegen te kunnen.

Zijn Engels komt niet vlekkeloos uit de mond. Hij heeft er soms moeite mee en
kijkt dan hulpeloos naar zijn perschef die onmiddellijk de woorden weet die
Arafat vergeefs zoekt. Hij drukt met een wijsvinger op de knie van de
ondervrager, steeds als hij zijn woorden wil benadrukken. En hij kijkt naar het
blocnote, alsof hij controleert of de dingen juist worden opgeschreven.

Arafat vertelt hoe hij, de begrafenis van Yitzak Rabin op de televisie zorgend,
hevig ontroerd raakte door de toespraak van de kleindochter van de neergeschoten
Israelische premier. "Het arme kind", zegt hij nu, en "wat een moed voor zo'n
jong meisje zo het verlies van haar grootvader te verwoorden. Ik had en heb
vreselijk medelijden met het kind."

  Een vriend

Natuurlijk heeft hij een condoleancebezoek gebracht aan de weduwe van Rabin.
Blootshoofds, als eerbetoon. "Ik heb haar gezegd: beschouw me als een vriend en
ik meen dat van harte. Ik zeg nog steeds dat we een vriend verloren hebben, die
bezig was de vrede naderbij te brengen." Maar dan: "Ik heb nog niet zo lang
geleden Rabin voorgesteld samen het terrorisme te bestrijden. Bij hem, bij mij.
Het voorstel is onbeantwoord gebleven, helaas."

Hij maakt een gebaar naar achteren en hem worden papieren in de handen gedrukt.
Er is op dit gebaar van de leider gewacht.

"Hier", zegt hij, "dit zijn blanco Israelische paspoorten. Het kan niet anders
of daar moet een organisatie achter zitten." Hij geeft de paspoorten over zijn
schouder terug naar achteren en maakt een gebaar dat machteloosheid moet
betekenen.

Hij, Yasser Arafat, moet weten dat hij dagelijks het gevaar ondergaat een
volgend slachtoffer van terrorisme te zijn. Een glimlach. "Er zijn al zo vaak
aanslagen op me gepleegd. En een man kan zijn bestemming niet ontlopen. Dat is
mijn diepe geloof."

  Geschiedenis

Het is een vraag waaraan enige aarzeling voorafgaat. Wilt u, mister president,
de geschiedenis ingaan als de man die het joodse volk redde?

Arafat aarzelt ook met het antwoord: "Met mijn partner Rabin heb ik een
belangrijke stap gezet om twee volkeren te redden. Het wordt een vrede van de
dapperen."

Hoe wil hij dan dat zijn dochtertje hem zal willen herinneren?  "Dat ik haar de
vrede heb gebracht."

Wordt het een vrede? Heeft hij dan geen angst dat bij voorbeeld de Israelische
verkiezingen eind volgend jaar het proces zullen doen stoppen?

"De shock van de dramatische dood van Rabin heeft de sympathie voor het
vredesproces in Israel vergroot. Dat is de winst van het tragisch gebeuren. En
ik weet zeker dat premier Peres, mijn tweede partner, de weg verder zal
bewandelen. Hij is een krachtige leider. Ik wil er overigens bij zeggen dat ook
mijn mensen op de Westbank ernstig onder de indruk waren en zijn van de
misdaad."

Heeft hij toen, bij dat gedenkwaardige moment in Washington, gemerkt dat Rabin
aarzelde hem een hand te geven. "Nee", zegt hij gedecideerd, "die aarzeling heb
ik niet gevoeld."

  Milder

Arafat lijkt veel en veel milder geworden. Heeft dat ook zijn oorzaak in het
feit dat hij - kort geleden nog maar - trouwde? Hij moet erom lachen.

"Het huwelijk heeft me niet veranderd. Dit is mijn leven." Hij wijst
nadrukkelijk op zijn borst. "Dit is Yasser Arafat, wachtend op vrede."

Ja, maar... Het moet voor hem toch een vreemde gewaarwording zijn dat hij in
tegenstelling tot nog niet zo lang geleden nu overal welkom is?  Hij heft de
witte rechter hand.

"Ik was de eerste revolutionair die de kans kreeg - in 1974 - de Verenigde
Naties toe te spreken. Niet welkom?"

De hand gaat terug in de schoot, einde onderwerp wat hem betreft.

Tijdens de Golfoorlog dan, toen hij voor Irak koos?

"Ze hebben toen mijn positie niet begrepen. Ik was tegen de oorlog, maar ik
moest kiezen in een poging de problemen binnen de arabische wereld op te lossen.
Was ik het niet die eerder de gijzelaars in Iran bevrijdde?"

Hij heeft zich dus nooit vernederd gevoeld?

"Sommigen probeerden me te vernederen. Ze kregen geen kans."

  Jeruzalem

Jeruzalem, beaamt Arafat, zal het laatste obstakel zijn dat in het vredesproces
moet worden omzeild. Israel zal onder geen voorwaarde Jeruzalem aan de
Palestijnen toe willen kennen.

"Het probleem van de joodse kolonisten en dat van Jeruzalem zullen inderdaad als
laatste opgelost worden. Ik zal ten aanzien van Jeruzalem mijn standpunt naar
voren blijven brengen. Maar ik zeg ook dat als er een weg is om uit het probleem
te komen die weg gegaan zal worden."

Doelt Arafat daarbij op de mogelijkheid van een compromis?

Hij knikt flauwtjes en geeft dan de - onbegrepen - vergelijking dat Vaticaanstad
zijn plaats heeft binnen het Italie met Rome als hoofdstad.

"Ja", zegt hij zonder dat daaraan een vraag vooraf is gegaan. "voor vrede zijn
alle denkbare opofferingen nodig."

Hij is op weg naar Nederland. Heeft ons land een bijzondere betekenis voor hem?

"Ik heb altijd vrienden in Nederland gehad, maar er zijn nu veel meer vrienden.
Ik ben trots op mijn relatie met het Nederlandse volk en ik ben het dankbaar
voor zijn steun aan het vredesproces en zeker ook voor de economische hulp."

Als de perschef aan het interview onverbiddelijk een einde maakt, lacht Arafat
ter verontschuldiging. En hij steekt zijn hand uit, een witte, smalle hand die
stevig de andere blijkt te kunnen drukken.

  Een geheimzinnige missie

Het lijkt op een zeer geheimzinnige missie. En dat is het dan ook. Als de
verslaggever bevestigend heeft geantwoord op de vraag of hij als enige
Nederlandse dagbladjournalist PLO-leider Yasser Arafat wil interviewen, wordt
eerst uitvoerig door de PLO gecheckt of de verslaggever plannen zou kunnen
hebben die een bedreiging kunnen vormen voor Arafat. Als het tegendeel blijkt,
wordt de opdracht gegeven om in de nacht van dinsdag op woensdag om half een op
Schiphol te zijn, waar een toestel vertrekt met een vooralsnog onbekende
bestemming, 'ergens in het Midden-Oosten'.

De Boeing 747 van Transavia met een handvol mensen aan boord, onder wie enkele
Nederlandse veiligheidsmensen, blijkt koers te zetten naar de Egyptische
vliegbasis El Arish, ten zuiden van Cairo aan de rand van de Sinai-woestijn.
Aankomst woensdagochtend half zes plaatselijke tijd. Wachten in het
woestijnzand, omringd door Palestijnse bodyguards, tot kwart voor acht, als de
PLO-leider, begeleid door een sirene-concert, arriveert in een gepantserde
Mercedes.

Omringd door een kordon veiligheidsmensen bestijgt Arafat de vliegtuigtrap.
Arafat kiest de derde van de eerste vijftien rijen in het toestel die vrij
moesten blijven. Om hem heen nemen de veiligheidsmensen plaats. Pas ter hoogte
van de hiel van Italie's laars wordt de verslaggever gewenkt; het exclusieve
interview voor deze krant kan plaatshebben.

Op de terugweg blijkt het toestel te landen op de vliegbasis Valkenburg, beter
te beveiligen dan Schiphol en dichter bij het Noordwijkse Huis ter Duin, waar te
elfder ure een onderkomen voor Arafat is gezocht, omdat voor de eerste keus,
hotel De Witte Brug in Wassenaar, optimale beveiliging niet mogelijk leek.

LOAD-DATE: November 30, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              28 of 200 DOCUMENTS

                               Eindhovens Dagblad

                               November 23, 1995

Interview met Yasser Arafat in vliegtuig naar Nederland "Sympathie voor
vredesproces in Midden-oosten wordt groter"

Door Aad Jongbloed

SECTION: Pg. 1 & 5

LENGTH: 2709 words


EL ARISH - Yasser Arafat voelt de dood van de Israelische premier Rabin nog
steeds als een groot verlies. "Een vriend die ook bezig was de vrede te
bewerkstelligen."

In een exclusief interview tijdens de vliegreis van Egypte naar Nederland zegt
Arafat zich ervan bewust te zijn dat ook hij slachtoffer kan worden van een
aanslag. Hij aanvaardt dat gegeven door met een glimlach te zeggen: "Er zijn al
zo vaak aanslagen op me gepleegd. En een man kan zijn bestemming niet ontlopen.
Dat is mijn diepe geloof."

"De shock van de dramatische dood van Rabin heeft de sympathie voor het
vredesproces in Israel vergroot. Dat is de winst van het tragisch gebeuren. En
ik weet zeker dat premier Perez, mijn tweede partner, de weg verder zal
bewandelen. Hij is een krachtige leider. Ik wil er overigens bij zeggen dat ook
mijn mensen op de Westbank ernstig onder de indruk waren en zijn van de
misdaad."

Arafat vertelt hoe hij, via de televisie kijkend naar de begrafenis van Rabin,
hevig ontroerd raakte door de toespraak van de kleindochter van de neergeschoten
Israelische premier. "Het arme kind", zegt hij nu, en "wat een moed voor zo'n
jong meisje zo het verlies van haar grootvader te verwoorden. Ik had en heb
vreselijke medelijden met het kind."

PLO-leider Yasser Arafat zegt zelfs bereid te zijn water in de wijn te doen als
het gaat om de toekomst van Jeruzalem. Hij erkent dat het tot de grootste
problemen tussen Israel en de Palestijnen behoort, maar hij zegt daarover: "Als
er een weg is om uit het probleem te komen dan zal die weg begaan worden."

Arafat lijkt veel en veel milder geworden. Heeft dat ook zijn oorzaak in het
feit dat hij - kort geleden nog maar - trouwde? Hij moet erom lachen.

"Het huwelijk heeft me niet veranderd. Dit is mijn leven." Hij wijst
nadrukkelijk op zijn borst. "Dit is Yasser Arafat, wachtend op vrede."

Zie verder pagina 5: 'Een man kan zijn bestemming niet ontlopen'.

  Een geheimzinnige missie

Het lijkt op een zeer geheimzinnige missie. En dat is het dan ook. Als de
verslaggever bevestigend heeft geantwoord op de vraag of hij als enige
Nederlandse dagbladjournalist PLO-leider Yasser Arafat wil interviewen, wordt
eerst uitvoerig door de PLO gecheckt of de verslaggever geen plannen zou kunnen
hebben die een bedreiging kunnen vormen voor Arafat. Vervolgens wordt de
opdracht gegeven om in de nacht van dinsdag op woensdag om half een op Schiphol
te zijn, waar een toestel vertrekt met een vooralsnog onbekende bestemming,
'ergens in het Midden-Oosten'. De Boeing 747 van Transavia met een handvol
mensen aan boord onder wie enkele Nederlandse veiligheidsmensen blijkt koers te
zetten naar de Egyptische vliegbasis El Arish, ten zuiden van Cairo aan de rand
van de Sinai-woestijn. Aankomst woensdagochtend halfzes plaatselijke tijd en in
het woestijnzand, omringd door Palestijnse bodyguards, wachten tot kwart voor
acht als de PLO-leider, begeleid door een sirene-concert, arriveert in een
gepantserde Mercedes. Omringd door een kordon veiligheidsmensen bestijgt Arafat
de vliegtuigtrap. Arafat kiest rij drie van de eerste 15 rijen van het toestel,
die vrij moesten blijven. Om hem heen nemen de veiligheidsmensen plaats. Pas ter
hoogte van de hiel van Italie's laars wordt de verslaggever gewenkt; het
exclusieve interview voor deze krant kan plaatshebben.

Op de terugweg blijkt het toestel te landen op de vliegbasis Valkenburg, beter
te beveiligen dan Schiphol en dichter bij het Noordwijkse Huis ter Duin wat te
elfder ure een onderkomen voor Arafat is gezocht omdat voor de eerste keus,
hotel De Witte Brug in Wassenaar, optimale beveiliging niet mogelijk leek.

Yasser Arafat over angst voor aanslag:

  'Een man kan zijn lot niet ontlopen'

  Door Aad Jongbloed

EL ARISH- Nadat Yasser Arafat tijdens de Golfoorlog de kant had gekozen van Irak
was hij politiek dood. Morsdood. Een outcast was hij.

Zijn comeback was spectaculair. Wie vier jaar geleden voorspeld zou hebben dat
hij en een Israelische premier elkaar de hand zouden drukken, wie gezegd zou
hebben dat Yasser Arafat de Nobelprijs voor de vrede zou krijgen, zou stapelgek
verklaard zijn.

Nu, in een Nederlands vliegtuig, is hij op weg naar Nederland. Waar hij met de
nodige egards door premier Kok en minister van buitenlandse zaken Van Mierlo
ontvangen zal worden en eregast zal zijn op een 'Global Panel' in Scheveningen,
georganiseerd door het European Research Center.

Hij toont oud, Yasser Arafat (66). Zijn gezicht is vol ouderdomsvlekken.  Zijn
ogen zijn moe en enigszins troebel. Misschien is het daardoor dat hij
vriendelijk oogt. Opmerkelijk zijn de spierwitte, kleine handen vanonder de
uniformmouwen. Zijn dat de handen van een man die zijn opmerkelijke carriere
begon als terrorist? Konden die handen naar een pistool grijpen of naar een
machinegeweer?

  Moe

Ja, knikt hij op de vraag of hij moe is en nog eens ja. En hij zucht. Hij heeft
dan net drie uur geslapen, uitgestrekt over drie stoelen, zorgzaam toegedekt
door drie van zijn lijfwachten die steeds weer toeschoten om de deken te
rangschikken als Arafat zich roerde. "Ik kon vannacht pas om vijf uur naar bed
en vanochtend vroeg moest ik een Spaanse delegatie ontvangen." Maar hij heeft
zich op het nauwe toilet opgefrist en zijn hoofddoek zorgvuldig geplooid. Hij
zegt er weer tegen te kunnen.

Zijn Engels komt niet vlekkeloos uit de mond. Hij heeft er soms moeite mee en
kijkt dan hulpeloos naar zijn perschef die onmiddellijk de woorden weet die
Arafat vergeefs zoekt. Hij drukt met een wijsvinger op de knie van de
ondervrager, steeds als hij zijn woorden wil benadrukken. En hij kijkt naar het
bloknoot alsof hij controleert of de dingen juist worden opgeschreven.

Arafat vertelt hoe hij, via televisie kijkend naar de begrafenis van Rabin,
hevig ontroerd raakte door de toespraak van de kleindochter van de neergeschoten
Israelische premier. "Het arme kind", zegt hij nu, en "wat een moed voor zo'n
jong meisje zo het verlies van haar grootvader te verwoorden. Ik had en heb
vreselijke medelijden met het kind."

  Een vriend

Natuurlijk heeft hij een condoleancebezoek gebracht aan de weduwe van Rabin.
Blootshoofds als eerbetoon. "Ik heb haar gezegd: beschouw me als een vriend en
ik meen dat van harte. Ik zeg nog steeds dat we een vriend verloren hebben, die
bezig was de vrede naderbij te brengen." Maar dan: "Ik heb nog niet zo lang
geleden Rabin voorgesteld samen het terrorisme te bestrijden. Bij hem, bij mij.
Het voorstel is onbeantwoord gebleven, helaas."

Hij maakt een gebaar naar achteren en hem worden papieren in de handen gedrukt.
Er is op dit gebaar van de leider gewacht.

"Hier", zegt hij, "dit zijn blanco Israelische paspoorten. Het kan niet anders
of daar moet een organisatie achter zitten." Hij geeft de paspoorten over zijn
schouder terug naar achteren en maakt een gebaar dat machteloosheid moet
betekenen.

Hij, Yasser Arafat, moet weten dat hij dagelijks het gevaar ondergaat een
volgende slachtoffer van terrorisme te zijn. Een glimlach. "Er zijn al zo vaak
aanslagen op me gepleegd. En een man kan zijn bestemming niet ontlopen. Dat is
mijn diepe geloof."

  Geschiedenis

Het is een vraag waaraan enige aarzeling voorafgaat. Wilt u, mister president,
de geschiedenis ingaan als de man die het joodse volk redde?

Arafat aarzelt ook met het antwoord: "Met mijn partner Rabin heb ik een
belangrijke stap gezet om twee volkeren te redden. Het wordt een vrede van de
dapperen."

Hoe wil hij dan dat zijn dochtertje hem zal willen herinneren?  "Dat ik haar de
vrede heb gebracht."

Wordt het een vrede? Heeft hij dan geen angst dat bij voorbeeld de Israelische
verkiezingen eind volgend jaar het proces zullen doen stoppen?

"De shock van de dramatische dood van Rabin heeft de sympathie voor het
vredesproces in Israel vergroot. Dat is de winst van het tragisch gebeuren. En
ik weet zeker dat premier Peres, mijn tweede partner, de weg verder zal
bewandelen. Hij is een krachtige leider. Ik wil er overigens bij zeggen dat ook
mijn mensen op de Westbank ernstig onder de indruk waren en zijn van de
misdaad."

Heeft hij toen, bij dat gedenkwaardige moment in Washington, gemerkt dat Rabin
aarzelde hem een hand te geven. "Nee", zegt hij gedecideerd, "die aarzeling heb
ik niet gevoeld."

  Milder

Arafat lijkt veel en veel milder geworden. Heeft dat ook zijn oorzaak in het
feit dat hij -kort geleden nog maar- trouwde? Hij moet erom lachen.

"Het huwelijk heeft me niet veranderd. Dit is mijn leven." Hij wijst
nadrukkelijk op zijn borst. "Dit is Yasser Arafat, wachtend op vrede."

Ja, maar... Het moet voor hem toch een vreemde gewaarwording zijn dat hij in
tegenstelling tot voor kort nu overal welkom is?  Hij heft de witte rechterhand.

"Ik was de eerste revolutionair die de kans kreeg -in 1974- de Verenigde Naties
toe te spreken. Niet welkom?"

De hand gaat terug in de schoot, einde onderwerp wat hem betreft.

Tijdens de Golfoorlog dan, toen hij voor Irak koos?

"Ze hebben toen mijn positie niet begrepen. Ik was tegen de oorlog, maar ik
moest kiezen in een poging de problemen binnen de arabische wereld op te lossen.
Was ik het niet die eerder de gijzelaars in Iran bevrijdde?"

Hij heeft zich dus nooit vernederd gevoeld?

"Sommigen probeerden me te vernederen. Ze kregen geen kans."

  Jeruzalem

Jeruzalem, beaamt Arafat, zal het laatste obstakel zijn dat in het vredesproces
moet worden omzeild. Israel zal onder geen voorwaarde Jeruzalem aan de
Palestijnen toe willen kennen.

"Het probleem van de joodse kolonisten en dat van Jeruzalem zullen inderdaad als
laatste opgelost worden. Ik zal ten aanzien van Jeruzalem mijn standpunt naar
voren blijven brengen. Maar ik zeg ook dat als er een weg is om uit het probleem
te komen die weg gegaan zal worden."

Doelt Arafat daarbij op de mogelijkheid van een compromis?

Hij knikt flauwtjes en geeft dan de -onbegrepen- vergelijking dat Vatikaanstad
zijn plaats heeft binnen het Italie met Rome als hoofdstad.

"Ja", zegt hij zonder dat daaraan een vraag vooraf is gegaan. "voor vrede zijn
alle denkbare opofferingen nodig."

Hij is op weg naar Nederland. Heeft ons land een bijzondere betekenis voor hem?

"Ik heb altijd vrienden in Nederland gehad, maar er zijn nu veel meer vrienden.
Ik ben trots op mijn relatie met het Nederlandse volk en ik ben het dankbaar
voor zijn steun aan het vredesproces en zeker ook voor de economische hulp."

Als de perschef aan het interview onverbiddelijk een einde maakt, lacht Arafat
ter verontschuldiging. En hij steekt zijn hand uit, een witte, smalle hand die
stevig de andere blijkt te kunnen drukken.

  Yasser Arafat

  Foto Dijkstra

LOAD-DATE: November 30, 1995

LANGUAGE: Dutch / Nederlands

GRAPHIC: Yasser Arafat in gesprek met onze redacteur Aad Jongbloed.

PUB-TYPE: Paper

                       Copyright 1995 Eindhovens Dagblad

                              29 of 200 DOCUMENTS

                                NRC Handelsblad

                               November 14, 1995

Israelische politici zijn geen seconde zonder begeleiding

BYLINE: DOOR ONZE CORRESPONDENT

SECTION: vp; Pg. 1

LENGTH: 396 words


TEL AVIV, 14 NOV. Ariel Sharon, de voormalige Israelische minister van defensie
namens de Likud-partij ging begeleid door een veiligheidsagent naar het toilet
in de Knesset. Waarnemend premier Shimon Peres was zelfs op een interne
bijeenkomst van zijn eigen partij omringd door lijfwachten.

De Israelische binnenlandse veiligheidsdienst, Shin Beth, heeft na de moord op
premier Yitzhak Rabin, tien dagen geleden, een 'ijzeren veiligheidscordon'
gelegd om vooraanstaande politici van zowel de regeringspartijen als van de
oppositie.

Peres woonde gisteravond een bijeenkomst bij met de leden van het centrale
comite van zijn Arbeidspartij. Omringd door zenuwachtig kijkende
veiligheidsagenten kwam hij de zaal binnen. Niets werd aan het toeval
overgelaten: zelfs tussen de leden van dit hoogste gezagsorgaan van de partij
zaten veiligheidsagenten. De partij koos overigens bij acclamatie Peres tot
opvolger van Rabin als leider.

Shin-Beth lijkt na de blunder bij de bescherming van Rabin de veiligheid van de
Israelische leiders op Amerikaanse leest te hebben geschoeid. Zelfs bij
officiele gelegenheden moeten hoge gasten, ook ministers, naamkaartjes op hun
kleding dragen. Opperrabbijn Israel Lau, een 'bekende Israelier', werd gisteren
door een veiligheidsagent behandeld alsof hij een potentiele terrorist was, toen
hij op een officiele bijeenkomst geen naamkaartje droeg.

Voor vandaag was langs elektronische weg een persconferentie met Shimon Peres
aangekondigd. De plaats van de ontmoeting werd geheimgehouden. De journalisten
moesten zich ergens bij een benzinestation verzamelen en zouden vandaar met een
bus, na een scherpe veiligheidsinspectie, naar de ontmoetingsplaats met Peres
worden gebracht.

Zowel de politici als het Israelische volk zullen aan deze nieuwe situatie
moeten wennen omdat juist het open en directe contact van de politieke leiders
met het volk op markten en op straat een van de aardige aspecten van de
Israelische democratie was. De minister van politie, Moshe Shahal, zei
gisteravond dat de strikte veiligheidsmaatregelen een voorlopig karakter hebben.
Gezien aanhoudende berichten, ook vanmorgen nog over mogelijke nieuwe aanslagen
en het opblazen van moskeeen om het vredesproces te laten ontsporen, is dit
misschien wat te optimistisch.

Politiek en staat ; Spionage ; Politiek en Staat ; Buitenlandse Betrekkingen

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              30 of 200 DOCUMENTS

                                 de Volkskrant

                               November 11, 1995

GEACHTE REDACTIE: Moord op Rabin ontbloot Israel's lijden

SECTION: Pg. 11

LENGTH: 1044 words


Een half jaar geleden, kort na de aanslag in Beiroet door een Palestijnse
terrorist, kreeg ik een brief uit Israel van een tachtig jaar oude vriendin, die
haar hele leven al op een kibboets in noord-Israel woont.

Ze schreef regelmatig depressief te zijn; zij zag haar volk nog altijd lijden
zoals ze dat haar hele leven had gezien, maar nu, schreef ze, leed Israel nog
het meest onder de eigen fundamentalistische rabbijnen die de bevolking
vergiftigden met hun extreme denkbeelden.

Ik moest aan deze brief denken toen bekend werd dat Yigal Amir, de moordenaar
van Rabin, zich beriep op een opdracht van God bij zijn besluit de premier te
vermoorden. Mijn vriendin uit Israel heeft op een onvoorstelbare en
afgrijselijke manier gelijk gekregen. De rabbijnen waarover zij schreef zijn
kennelijk de uitspraak van de grote joodse geleerde Hillel vergeten, die,
gevraagd naar de essentie van het jodendom, antwoordde: 'Wat gij niet wilt dat u
geschiedt, doe dat ook een ander niet'

De moord op Rabin door een joodse man is juist hierdoor zo schokkend; een
dergelijke daad staat haaks op de joodse religie en de joodse traditie en is een
unicum in de historie van Israel. Het heeft schrijnend duidelijk gemaakt hoe het
is gesteld met de staat waarin de Israelische samenleving momenteel verkeert.

Natuurlijk zijn er genoeg oorzaken op te sommen voor de toenemende verharding en
splijting van deze samenleving. De tijd is nu rijp voor een groot zelfonderzoek,
niet alleen onder de politici van rechts en de extremisten onder de religieuze
joden, maar ook onder de Israelische burgers.

Laat men terugkeren naar de werkelijke fundamenten van de Israelische
samenleving, namelijk de identiteit en de eenheid van het joodse volk. Deze
fundamenten deden het joodse volk overleven gedurende de tientallen eeuwen van
onderdrukking, vervolging en genocide en gedurende het ontstaan van de staat
Israel en de moeilijke jaren daarna.

Ik hoop dat dit de les is die getrokken wordt uit de dood van Rabin. Pas dan zal
Israel in staat zijn de beslissende fase van het vredesproces in te gaan en de
moeilijke beslissingen kunnen nemen die voor het ten uitvoer brengen van Rabin's
gedachtengoed nodig zijn.

ALKMAAR Hans Visser

Joodse kolonist

In zijn op zichzelf zeer goede beschouwing over de vermoorde premier van Israel,
schrijft Paul Brill (Forum, 8 oktober) dat deze werd vermoord door 'een joodse
kolonist'.

Echter, de moordenaar, Yigal Amir, is geen inwoner van een van de nederzettingen
op de Westoever of in Gaza, maar van Herzliyah, een stadje gelegen op circa
twintig kilometer ten noorden van Tel Aviv, dat van ouds tot Israel behoort.

BADHOEVEDORP Henriette Boas

Gekonkel

Geschokt! Dat was ook ik toen ik afgelopen zondag hoorde van de aanslag op en
het overlijden van premier Yitzhak Rabin.

De volgende dag, de begrafenis. De woorden gesproken door Koning Hussein gaven
nogmaals aan wat een groot mens hier werd begraven. Niet alleen iemand die zijn
eigen (voor)oordelen kon overwinnen, maar ook zijn haat wist om te buigen tot
vreedzame gedachten en dit wilde uitdragen. Iemand die begreep dat uiteindelijk
meer wordt bereikt met overleg dan met geweld.

Na deze momenten was ik echt met stomheid geslagen toen een gedeelte van de
verslaggeving vervolgens ging over hoe mooi het was dat onze premier Kok op de
voorste rij mag zitten, en nog wel naast Clinton. Het is triest dat de media dit
soort politieke 'belangrijkheden' ook als belangrijk nieuws brengt.

Het is hetzelfde als met Joegoslavie; er wordt twee weken gedebatteerd over het
feit dat Nederland niet bij de contactgroep zit, in plaats van dat er eens
iemand met zijn vuist op tafel slaat en kwaad wordt. Omdat het niet daarom gaat,
maar om de mensen in Joegoslavie die geholpen moeten worden.

Zolang het er in de politiek schijnbaar om draait hoe een persoon, partij of
land zich profileert en belangrijke posten bezet, vind ik de lage opkomsten bij
de verkiezingen niet meer zo verwonderlijk. En kan ik alleen maar bidden dat er
meer mensen als Rabin opstaan, mensen die tussen het gekonkel door echt iets
proberen te doen voor de vrede en de wereld. Mensen die ondanks alles een beetje
vertrouwen geven voor de toekomst.

MAARSBERGEN

A.F.A. van Kempen

Actief verzet

Hoe is het in godsnaam mogelijk dat orthodox-joden, die de staat Israel niet
eens erkennen en bij de totstandkoming ervan actief verzet hebben gepleegd, nu
opeens een leider van diezelfde staat vermoorden?

AMSTERDAM M. Levi

Kernvraag

In de reacties op de schokkende gebeurtenis in Jeruzalem, valt mij op dat
vrijwel niemand terug durft te gaan tot de kernvraag: was de oprichting van de
staat Israel wel zo'n goede daad? Was het geen tragische noodgreep, gelet op de
rampzalige nasleep waarvan het einde nog niet te overzien is?

Zowel het fanatieke zionisme als de verschrikkelijke Endlosung door het nazidom,
alsook het schuldgevoel van het Westen over eeuwenlange onderdrukking, hebben
Israel als staat mogelijk gemaakt. Drie zeer emotioneel geladen factoren. Met
daarnaast het redelijk lijkende motief dat elk volk recht heeft op zijn
identiteit en dus op zijn eigen leefruimte. (Al hadden miljoenen joden aan dat
laatste geen behoefte.)

Maar juist die eigen leefruimte was het probleem; die was er niet, tenzij die
met geweld van een ander volk werd afgedwongen. We weten nu wat zoiets teweeg
brengt. We weten wat het betekent als een volk zich op de geschiedenis wil
wreken.

De staat Israel heeft, naast zijn aanmatigingen tegenover de Palestijnen, al die
tijd als splijtzwam gefunctioneerd tussen de landen en religies van het Midden
Oosten, heeft de verhouding oost-west vertroebeld en heeft vele duizenden doden
opgeleverd.

Staan wij op een keerpunt? Juist nu er gepraat wordt over verdelen van land met
de Palestijnen en nu het religieus-fanatisme zowel binnen Israel als bij de
Palestijnen tot de orde wordt geroepen. Het wordt hoog tijd dat de emotionele
motieven om Israel te steunen ook door de westerse landen worden doorgeprikt en
plaatsmaken voor een meer nuchtere en realistische benadering.

WELLERLOOI Philip Stein

Israeli's gedenken op het plein voor het stadhuis van Tel Aviv de moord op
Yitzhak Rabin. FOTO REUTER

LOAD-DATE: May 6, 2003

LANGUAGE: DUTCH

                © 1995 PCM Uitgevers B.V.  All rights reserved.

                              31 of 200 DOCUMENTS

                                Brabants Dagblad

                               November 11, 1995

Cartoon om te huilen

SECTION: Pg. 23

LENGTH: 640 words


In de trein Amsterdam-Amersfoort ter hoogte van Naarden-Bussum tekende ik een
cartoon. Een medepassagier las over mijn schouder mee en vroeg: "Waar haalt U de
inspiratie vandaan?" Ik moest hem teleurstellen, ik wist het niet. "Dus U
rotzooit maar wat aan", concludeerde de man en stapte zonder te groeten in
Hilversum uit.

In het lege compartiment bleef ik me afvragen hoe de terrorist-in-spe op mijn
tekenpapier terecht was gekomen. Ik sloot mijn ogen en liet de gebeurtenissen
van de afgelopen dagen passeren. Al gauw stuitte ik op de tv-opname van mijn
ontmoeting met de Olympische judo-kampioen Wim Ruska. Ruska heeft geen
makkelijke jeugd gehad. Zijn vader scheidde van zijn moeder nog voordat Wim uit
haar buik kon kruipen. Misschien daarom heeft Wim het al zijn leven lang aan de
stok met het onrecht. Op school zochten zwakke klasgenootjes toevlucht onder
zijn sterke vleugels. Later bij de marine vertikte Wim het om officieren te
gehoorzamen, louter en alleen omdat een bevel een bevel is.

Judo werd voor Ruska zijn lust en zijn leven. Op de mat gelden in de oude
Japanse traditie regels die een eerlijk gevecht waarborgen. Jarenlang hadden
Ruska, zijn vrouw en hun twee kinderen geen cent te makken. Maar iedere keer dat
Wim thuiskwam, behangen met gouden plakken van Europese- of
wereldkampioenschappen, hield hij zijn familie voor: "Straks als ik de
Olympische Spelen heb gewonnen, is onze armoede voorbij. Dan ben ik een held en
kom maatschappelijk goed terecht, net als mijn voorganger Geesink.

Ruska moest tot zijn tweeendertigste op zijn kans wachten. In 1964 in Tokio,
waar Geesink won, werd het judotoernooi eenmalig op proef gehouden. In 1968 in
Mexico waren de judoka's er niet bij. Pas in 1972 in Muenchen werd judo een
officiele olympische sport. De reusachtige Amsterdamse vlinder deed daar wat hij
zich had voorgenomen. Hij won zowel zwaargewicht als alle categorieen en
overtrof zelfs de prestatie van Geesink. Helaas viel over de Olympische Spelen
in Muenchen een schaduw. Palestijnse terroristen drongen het olympisch dorp
binnen en slachtten elf Israeliers af. Na dit afschuwelijke bloedbad hadden
Ruska's triomfen publicitair geen enkele waarde. Hoe het de tweevoudig olympisch
kampioen verder verging, kunt U beter van hemzelf horen op maandag 4 december in
'Kleurbekennen' tussen 21.00 en 22.00 uur op Nederland 3.

Ook de tweede aanleiding van de in de trein vervaardige cartoon had ik, eenmaal
tastend in mijn jongste verleden, al snel te pakken. Zesentwintig oktober j.l.
tijdens de viering van het vijftigjarig bestaan van de Verenigde Naties hield
president Clinton een rede. Hij waarschuwde hierin voor terrorisme, volgens hem
een van de voornaamste gevaren van de komende decenia.  Na de aanslagen in
Oklahoma City, Tokio en Parijs is Amerika met 'Operatie Verdediging Olympische
Spelen 1996' begonnen. De FBI en de CIA voorspellen 'sterke terroristische
dreiging' tijdens de zomerspelen van Atlanta. Zij zijn preventief bezig en
mobiliseren de internationale waakzaamheid onder het motto 'Anti-terroristen
aller landen verenigt U'.

Ikzelf als eenvoudig burger weet niet beter dan dat politiek en sport niets met
elkaar te maken hebben. De gevaarlijkste wapens die ik thuis heb liggen, zijn
het broodmes en lucifers. Toch voel ik kennelijk onheil en tekende daarom de
volgende cartoon: Een niet al te snugger ogende jongeman zegt tevreden: "Wacht
maar, zodra ik over biologische-, chemische- en kernwapens beschik, durft
niemand me meer een lul te noemen."

LOAD-DATE: November 14, 1995

LANGUAGE: Dutch / Nederlands

PUB-TYPE: Paper

                        Copyright 1995 Brabants Dagblad

                              32 of 200 DOCUMENTS

                                De Gelderlander

                               November 11, 1995

Het gespleten volk van Israel

Door onze correspondente

LENGTH: 2254 words


Willy Werkman

JERUZALEM - Ook vandaag treuren de Israeli's om de dood van hun vermoorde
leider. Ook vandaag branden de kaarsjes op de plek, waar de kogels van een
eenzame religieuze student de rug van Yitzhak Rabin doorboorden.

Bloemen, kransen, liedjes van kinderen, teddyberen liggen nu op zijn graf in
Jeruzalem. Kaarsjes branden nog steeds bij de trappen van het stadhuisplein in
Tel Aviv, waar het vorige week zaterdagavond allemaal gebeurde. Israel huilt.
Om de fouten die gemaakt zijn bij Rabins beveiliging. Om het bebloede Lied van
de Vrede, dat de doktoren in de jaszak van het slachtoffer vonden. Om Noa,
Rabins kleindochter, die naast zijn kist riep: "Je hebt ons alleen gelaten. En
nu hebben we het zo koud."

Maar vandaag wordt er ook geld ingezameld voor Yigal Amir, Rabins moordenaar.
Voor de 'held', die aan zijn ondervragers heeft verteld dat God hem gestuurd
had. Vandaag staan ook, net als altijd, weer honderden orthodoxe joden in
Jeruzalem stenen te gooien naar auto's, die de heilige joodse rustdag, de
Shabbat, schenden.

"Bij ons is geen rouw", heeft een van hen al gezegd. En bij het graf van Baruch
Goldstein, de extremistische joodse kolonist in Kyriat Arba, die twee jaar
geleden met zijn mitrailleurgeweer dertig biddende Palestijnen in de moskee van
Hebron neermaaide, is ook nu een erewacht.

Goldsteins graf, een indrukwekkende plek naast de ingang van de joodse
nederzetting Kyriat Arba, is sinds die moord een bedevaartsplaats voor de
extremistische joodse kolonisten. Een groot plein met rondom de marmeren
grafsteen en kleine gebouwtjes vol joodse gebedenboeken. Met banken voor de
stroom bezoekers. En een eeuwige vlam.

Tien politiemannen moeten er nu de plek beschermen, omdat een man uit Tel Aviv
er deze week een pot zwarte verf heeft leeggegooid en lelijke woorden heeft
geschreeuwd. Lelijk, althans, voor al die aanhangers van 'Baruch, de heilige'.
Maar uit het hart gegrepen voor Shachar, een 24-jarige aanhanger van de Vrede
Nu-beweging, en nu een officier in het leger.

Op de dag van Rabins begrafenis kon hij niet meedoen aan het feest voor zijn
jarige vriend. Stil en bleek in de hoek dronk hij nauwelijks van de wijn, die er
klaar stond. Hij vertelde over zijn commandant, die hem rustig had gezegd, dat
moord op de premier natuurlijk een misdaad was. Dat zijn tegenstanders hem
natuurlijk op democratische wijze ten val hadden moeten brengen. Dat ze hem voor
een speciaal oorlogstribunaal hadden kunnen dagen, om de doodstraf tegen hem
laten uitspreken wegens misdaden tegen zijn volk.

Politieke leiders in Israel spreken nu bezorgd over de diepe kloof tussen
politiek links en politiek rechts. Over de voorstanders van het vredesproces,
waarvoor Rabin was gestorven en over hen, die in die vrede de 'ondergang van het
land' zien. Lea, Rabins huilende weduwe, heeft na de begrafenis geroepen: "Waar
was iedereen, toen Yitzhak voor verrader en voor moordenaar werd uitgemaakt?"
Waarom is er niet gelet op het gevaar? Stond de boodschap voor Rabins dood niet
letterlijk op de muren geschreven?

Tot zaterdagavond, tot het uur van de moord, heette het plein van het stadhuis
in Tel Aviv het plein van de Koningen van Israel. Maar de koning van de vrede,
de man die het had aangedurfd om Yasser Arafat de hand te schudden, is dood. Het
plein is nu naar hem vernoemd. En als zondagavond, aan het einde van de joodse
rouwtijd, daar op diezelfde plek Rabins dood zal worden herdacht, zullen Israels
artiesten voor hem en voor de vrede zingen en zal er onder al die
honderdduizenden op dat plein diezelfde moeder staan, die schreeuwde: "Ik huil
om Rabin. Maar ik huil ook om mijn land."

Want haar land is ziek. Diep ziek. Zo ziek, dat diezelfde jongens van Kahane
Chai, die deze week het glas hieven op Rabins dood, nu druk zijn met de
voorbereiding voor de herdenking van een andere vermoorde: rabbi Meir Kahane, de
fascistische racist, die leden van zijn Joodse Defensie Liga liet deelnemen aan
gewapende trainingen in de guerrillastrijd.

Diezelfde man, die in Israel joodse meisjes had laten ontvoeren, als ze gezien
waren in de armen van een Arabier. Meir Kahane werd vijf jaar geleden door zijn
eigen vijand, een Arabier, in New York neergeschoten. En zijn zoon, Benjamin,
heeft deze week gelachen om Rabins dood. Dat mag in Israel. Tot nu toe.

  Ogen geopend

Want pas nu zijn de ogen geopend. Pas nu wordt er geluisterd naar die enkele
intellectuelen, die al jaren gewaarschuwd hadden voor de zwarte bladzijde, die
Israel opsloeg, toen zijn leger in 1967 in zes dagen tijd de Arabische legers
versloeg. Heroisch was die overwinning. Bejubeld door de wereld. Maar niet
geheel beseft door al die juichenden begon toen al, in die glorieuze dagen, het
proces waarvoor weleens een, heel indringend, woord is gebruikt: kanker.

De Israeli's werden bezetters. 'Verlichte bezetters', zoals ze zichzelf noemden.
Ze onderdrukten, zoals bezetters dat doen. Maar wie, vooral in die eerste jaren
het woord 'bezette gebieden' in de mond nam, werd op de vingers getikt.
'Geadministreerde gebieden' heette het. En voor sommigen zelfs 'bevrijde
gebieden'.

Want de Westelijke Jordaanoever en de Gazastrook waren voor de nieuwe heersers
een onderdeel van het bijbelse 'Land van Israel'. Het land, dat God aan de joden
beloofd had. Veertien dagen al na die glorieuze overwinning reisde Mosje Dayan,
de legendarische eenogige opperbevelhebber van toen, naar de Gazastrook om
ongestraft te zeggen: "Hier gaan we nooit meer weg". Tot nu toe zijn ze er niet
weg, de Israeli's. Een derde van dat stuk 'Land van Israel' wordt nog steeds
luxueus bewoond door een paar duizend hardnekkige kolonisten.

  Pioniersgeest

Israel veranderde na de Zesdaagse Oorlog. De indrukwekkende pioniersgeest van de
jonge staat verdween. Het militaire uniform werd het doeltreffende middel om
problemen bij de belastingdienst 'te regelen'. Er was overmoed. Er waren enge
verschijnselen.

Menachem Begin, toen de superrechtse oppositieleider, liet zich als hij 'het
volk' toesprak, beschermen door jongemannen in bruine uniformen. Toen hij in
1977 de verkiezingsstrijd won, noemden zijn overmoedige medewerkers de bezette
gebieden 'Lebensraum'. Datzelfde 'Lebensraum' moest, zo droeg de nieuwe premier
de pers op, 'Judea en Samaria' heten. Zoals het in de Bijbel staat. En gevolgd
door zijn volk danste hij met de joodse gebedsrol bij de inwijding van weer een
nieuwe joodse nederzetting in bezet gebied.

De bezetting bracht verzet. Begrijpelijk verzet van het onderdrukte Palestijnse
volk. Maar voor de Israeli's heette dat 'terreur'. Het woord werd de
eenheidsterm, ook voor naar de soldaten geworpen molotov-cocktails. Ook voor
infiltraties van over de grens. En Israel werd bang. Het land sloot de deuren.
'Bitachon', veiligheid, werd de heilige koe, waarvoor het ook was toegestaan -
met de speciale toestemming van de staatsleiders - gehate en van terreur
verdachte Palestijnen te vermoorden.

  Uitgekleed

Zoals Fathi Shkaki, de leider van de Islamitische Jihad, nog maar twee weken
geleden. En niet alleen Palestijnse terroristen, 'beesten op twee benen' zoals
Begin ze indertijd noemde, moesten de rekening betalen. Ook toeristen 'met een
donker uiterlijk' zoals dat heette. Ze werden, en worden nog steeds op het
vliegveld Ben Gurion letterlijk uitgekleed. En soms meer dan dat.

De angst had de overmoed verdrongen. In de verre van normale opeenvolging van de
dagelijkse gebeurtenissen zagen de leiders niet dat Arabische leiders, zoals
Anwar Sadat van Egypte, tekenen van vrede gaven. Geheime contacten met Arabische
leiders over een mogelijke vrede, liepen stuk op achterdocht.

Palestijnen, die de Israeli's vertelden dat er een bereidheid groeide om de
joodse staat te erkennen, werden niet geloofd. Journalisten die durfden op te
schrijven dat er een Palestijnse staat moest komen, werden verguisd. Ze kwamen
op de 'zwarte lijst' van de autoriteiten. Kregen het etiket 'Arab lover',
'communist', zelfs 'anti-semiet'.

En samen met dat alles was er de godsdienstige opleving. De tot de Zesdaagse
Oorlog kleine groep orthodoxe joden in Israel groeide. Godsdienstscholen, ook
speciale voor bekeerlingen, rezen als paddestoelen uit de grond. Miljoenen
dollars van joodse gemeenten, vooral die uit Amerika, stroomden binnen. Er kwam
het gevoel dat het Koninkrijk Gods in aantocht was. Het Oude Testament, de
Tenach, werd voor velen Het Wetsboek, veel geldiger dan de wetten van het land.

  Goede daad

Rabbijnen kregen gezag dat veel verder ging dan hun religieuze status toestond.
Vestiging in het Bijbelse 'Judea en Samaria', de bezette Westelijke
Jordaanoever, werd een 'mitzwa', een joodse goede daad. Kerk en staat, in Israel
niet wettig gescheiden, raakten steeds verwarrender verstrikt.

Ook Rabin, Israel's vermoorde leider, heeft niet altijd gezien, wat er met zijn
land aan de hand was. Als goed soldaat had hij zijn ogen gericht op de
dagelijkse zorg om veiligheid. Toen in december 1987 in de bezette gebieden de
eerste tekenen kwamen van de Intifada, de Palestijnse opstand, was hij als
minister van defensie op bezoek in Washington.

Hij noemde de felle confrontaties tussen het Israelische leger en de stenen
gooiende Palestijnen niets meer dan 'ordeverstoringen'. Hij vond het niet nodig
er zijn reis voor te onderbreken. In de weken die erop volgden, gaf hij zijn
militairen de door velen verguisde opdracht de botten van de opstandige
Palestijnen letterlijk te breken.

  Wraakacties

Hij trad niet op tegen de extreme kolonisten, die vooral in de omgeving van
Hebron gewapend 'op patrouille' gingen. Schoten op huizen van Palestijnen. Hier
en daar met afgerichte honden bij 'de vijand' binnenvielen om er de boel kort en
klein te slaan en natuurlijk wat in het rond te schieten.

Hij greep niet in toen hij hoorde hoe rabbijnen voor de 'wraakacties' religieuze
zegeningen uitdeelden. Hij deed zelfs niets, toen op Yom Kipoer, de heilige
joodse dag van inkeer, dat beruchte, speciaal samengestelde gebed voor zijn
eigen dood in Jeruzalemse synagoges werd verspreid. Nog maar een paar weken
geleden.

De voedingsbodem was er. De tekenen voor een politieke moordaanslag ook. Het is
allemaal niet genoeg ingezien. Zelfs niet door de Shin Bet, de binnenlandse
veiligheidsdienst, die opgelucht ademhaalde, toen de dader van de aanslag op
Rabin geen Arabische terrorist bleek te zijn, maar een jood, die 'alleen'
gehandeld had.

Simon Peres, Rabins plaatsvervanger, die voor zijn eigen bescherming
onmiddellijk na de schoten op de premier in grote vaart naar het hoofdkwartier
van de Shin Bet was gereden, mocht toen vertrekken. Niemand kon of wilde toen
denken aan de diagnose van nu. De moordaanslag was het topje van de ijsberg.

LOAD-DATE: November 14, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              33 of 200 DOCUMENTS

                       Algemeen Nederlands Persbureau ANP

                              November 10, 1995
                          23:50 Central European Time

Opnieuw arrestaties in Frankrijk wegens moslim-terrorisme

Verfuss

SECTION: BUITENLAND

LENGTH: 386 words

DATELINE: PARIJS (AFP/RTR)


In Frankrijk zijn de afgelopen dagen vijf arrestaties verricht in het onderzoek
naar de fundamentalistische terreuraanslagen van de afgelopen maanden. Dat is
vrijdag van de Franse justitie vernomen.

Salim Aggoune, een 28-jarige Fransman, en Youcef Belaidi, een 20-jarige
Frans-Algerijn, worden ervan verdacht de vermeende Algerijnse terrorist Khaled
Kelkal te hebben geholpen. Diens vingerafdrukken werden gevonden op een bom op
de hoge-snelheidslijn vlakbij Lyon. De bom ontplofte niet. Khaled is door de
gendarmerie doodgeschoten. In deze zaak zijn inmiddels tien arrestaties
verricht.

De drie andere arrestaties hebben betrekking op het terreurnetwerk van
Chasse-sur-Rhone. Samir Touati Tliba, een 24-jarige Algerijn, en Alain Celle,
een even oude Fransman, werden vlakbij Lyon aangehouden. Safi Bourada werd op
het vliegveld Orly aangehouden toen hij uit Engeland terugkeerde.

Sinds 25 juli hebben acht aanslagen in Frankrijk zeven mensenlevens geeist.
Bijna 200 personen raakten gewond. De verantwoordelijkheid voor de aanslagen is
opgeeist door de radicale Algerijnse organisatie Gewapande Islamitische Groep
(GIA).



LOAD-DATE: November 13, 1995

LANGUAGE: Dutch / Nederlands

PUB-TYPE: News Wire

            Copyright 1995 Stichting Algemeen Nederlands Persbureau

                              34 of 200 DOCUMENTS

                       Algemeen Nederlands Persbureau ANP

                              November 10, 1995
                          23:50 Central European Time

Opnieuw arrestaties in Frankrijk wegens moslim-terrorisme

Verfuss

SECTION: BUITENLAND

LENGTH: 386 words

DATELINE: PARIJS (AFP/RTR)


In Frankrijk zijn de afgelopen dagen vijf arrestaties verricht in het onderzoek
naar de fundamentalistische terreuraanslagen van de afgelopen maanden. Dat is
vrijdag van de Franse justitie vernomen.

Salim Aggoune, een 28-jarige Fransman, en Youcef Belaidi, een 20-jarige
Frans-Algerijn, worden ervan verdacht de vermeende Algerijnse terrorist Khaled
Kelkal te hebben geholpen. Diens vingerafdrukken werden gevonden op een bom op
de hoge-snelheidslijn vlakbij Lyon. De bom ontplofte niet. Khaled is door de
gendarmerie doodgeschoten. In deze zaak zijn inmiddels tien arrestaties
verricht.

De drie andere arrestaties hebben betrekking op het terreurnetwerk van
Chasse-sur-Rhone. Samir Touati Tliba, een 24-jarige Algerijn, en Alain Celle,
een even oude Fransman, werden vlakbij Lyon aangehouden. Safi Bourada werd op
het vliegveld Orly aangehouden toen hij uit Engeland terugkeerde.

Sinds 25 juli hebben acht aanslagen in Frankrijk zeven mensenlevens geeist.
Bijna 200 personen raakten gewond. De verantwoordelijkheid voor de aanslagen is
opgeeist door de radicale Algerijnse organisatie Gewapande Islamitische Groep
(GIA).



LOAD-DATE: November 13, 1995

LANGUAGE: Dutch / Nederlands

PUB-TYPE: News Wire

            Copyright 1995 Stichting Algemeen Nederlands Persbureau

                              35 of 200 DOCUMENTS

                                 de Volkskrant

                                November 9, 1995

Het trauma en het nieuwe denken

BYLINE: ANET BLEICH

SECTION: Pg. 5

LENGTH: 893 words


'WE VRAGEN ONS AF wat er nu, zonder hem, van ons land moet worden. Want Yitzhak
Rabin was het kloppende hart van Israel.' De hartekreet van een redacteur van
het Israelische blad Jerusalem Report, David Horwitz, maakt iets duidelijk over
de diepte van het trauma dat de moord op Rabin in Israel heeft teweeg gebracht.

Leegte, angst, desorientatie zijn overheersende gevoelens, naast het verdriet en
de woede op de moordenaar. Dat Israel in rouw gedompeld is, is logisch en
begrijpelijk. Natuurlijk schokt de dramatische moord op een regeringsleider, die
- alweer Horwitz - 'in zijn persoon de essentie van ons verleden en al onze
aspiraties voor een normalere toekomst verenigde'.

Ook het feit dat een joodse premier het slachtoffer is geworden van een joodse
terrorist heeft tot grote ontzetting geleid. Veel Israeli's vragen zich wanhopig
af hoe het mogelijk is dat een jood een politieke moord heeft gepleegd op een
andere jood; ze dachten dat zoiets bij hen niet zou kunnen.

Op het eerste gezicht lijkt die veronderstelling naief en zelfs wat
etnocentrisch gekleurd. Het is zeker niet voor het eerst dat joods terrorisme in
eigen kring toesloeg, al was het nog nooit zo spectaculair als nu. Maar in 1983
werd bijvoorbeeld de vredesactivist Emil Grunbaum het slachtoffer van een
rechtse extremist. Bovendien kan het moeilijk verbazen dat radicaal
nationalistische kolonisten, die al lang niet terugschrikken voor het vergieten
van Palestijns bloed, als volgende stap het vizier op 'verraderlijke joden'
richten.

Gekken, terroristen, moordenaars, je vindt ze helaas overal. In zijn visioen van
een toekomstige joodse staat, hoopte Theodor Herzl op een 'normaal land', met
joodse landbouwers, joodse politie-agenten en zelfs joodse misdadigers. Welnu,
boeren, agenten en misdadigers zijn er in Israel, alleen de gewenste
'normaliteit' laat nog op zich wachten.

Hier ligt waarschijnlijk de voornaamste oorzaak van de peilloze diepte van het
huidige trauma: de Israeli's ervaren namelijk, ondanks alle rituele bezweringen
van het tegendeel, hun land helemaal niet als normaal of vanzelfsprekend. Vlak
onder de oppervlakte schuilt een enorme existentiele onzekerheid, die zelfs door
minder zware tegenslagen dan deze rampzalige moord kan worden geactiveerd.

Bij enig doordenken is die continue, meestal onderhuidse bestaansangst helemaal
niet vreemd. De oprichters van de staat Israel waren dikwijls het lijdend
voorwerp van vervolging in hun landen van herkomst. In hun midden voegden zich
overlevenden van de Shoa en, na 1948, joden die in de Arabische wereld niet
langer gewenst werden. Zij allen stelden zich ten doel zich te ontdoen van het
stigma van slachtoffer en hun lot in eigen handen te nemen. Ze raakten
onmiddellijk verwikkeld in een reeks oorlogen met de buren, die, deels op
begrijpelijke gronden, hun komst niet bleken te apprecieren.

Niet bekend

Pas in de jaren zeventig en tachtig daagde het bij een aantal jongeren en
intellectuelen dat Israel - zeker sinds 1967 - geen zwak en kwetsbaar landje
meer was en dat de beste manier om zijn bestaan op termijn te verzekeren lag in
het streven naar een vergelijk met de inmiddels grotendeels onder bezetting
levende Palestijnen en de Arabische buren. Daartegenover ontwikkelde zich een
voorlopig sterkere nationalistische stroming, hier en daar doorspekt met
religieus fundamentalisme. De tot dan toe bestaande consensus over de invulling
van de door allen gewenste veiligheid begon af te brokkelen. Er voltrok zich een
scheiding der geesten, het begin van de scherpe polarisatie, waarvan sommigen
zelfs vrezen dat die tot een burgeroorlog zal leiden.

Maar dat hoeft, denk ik, niet te gebeuren. Het is waar dat onder de regering van
Rabin en Peres die polarisatie bitterder is geworden; dat is echter vooral een
gevolg van het betrekkelijk hoge tempo van het vredesproces en van het nog
steeds diepe wantrouwen van veel Israeli's, die grote moeite hebben zich Israel
anders voor te stellen dan als het 'vertrouwde' bedreigde bastion.
Tegelijkertijd is het aantal burgers dat de vrede een kans wil geven en open
staat voor wat je het 'Israelische nieuwe denken' zou kunnen noemen, ook sterk
gegroeid.

Dat tegenwoordig de scheidslijnen anders lopen dan vroeger, niet meer tussen
joden en Arabieren, maar tussen voor- en tegenstanders van het nemen van
risico's en het doen van concessies voor vreedzaam samenleven, is eigenlijk pure
winst. Alleen is de manier waarop die emotioneel geladen tegenstelling onder
Israeli's en Palestijnen wordt uitgevochten - vol bitterheid, haat en zelfs
geweld - angstwekkend.

In het door de moord op Yitzhak Rabin in een diepe identiteitscrisis gestorte
Israel is op dit punt het begin van een kentering zichtbaar. Gematigd rechts is
geschrokken van het gevolg van de nationalistische retoriek. Er tekent zich een
nieuwe scheiding der geesten af: tussen degenen die bereid zijn hun politieke
conflicten geciviliseerd en overeenkomstig de democratische spelregels uit te
vechten (links en gematigd rechts) en de religieus-nationalistische ultra's die
zo geisoleerd kunnen worden. Als die trend doorzet, aangemoedigd door Israels
bondgenoten en nieuwe Arabische vrienden, ziet het er voor de vredesmissie van
wijlen Yitzhak Rabin nog niet zo gek uit.

Anet Bleich

FOTO REUTER

Jodendom ; Levensbeschouwing ; Religie

LOAD-DATE: May 6, 2003

LANGUAGE: DUTCH

                © 1995 PCM Uitgevers B.V.  All rights reserved.

                              36 of 200 DOCUMENTS

                                     Trouw

                                November 8, 1995

Parijs werkt aan uitleveringsbevel Algerijnse terrorist

LENGTH: 123 words


PARIJS (AFP) - Frankrijk heeft een internationaal arrestatiebevel uitgevaardigd
tegen de Algerijn Abdelkader Benouif die zaterdag in Londen is aangehouden.

De stap lijkt een inleiding tot een verzoek om uitlevering. De 36-jarige
Benouif, alias Abou Fares, geldt als het brein achter een golf van aanslagen
door moslimfundamentalisten in Frankrijk. Parijs beschuldigt Benouif in het
bevel concreet van de bomaanslag op de Parijse metro, waardoor op 6 oktober
dertien mensen gewond raakten. Maandag stelde Parijs een andere Algerijn in
staat van beschuldiging wegens een aanslag op de Parijse metro.

Politiek en staat ; Terrorisme ; Politiek en Staat ; Binnenlandse Politieke
Onrust ; Islam ; Levensbeschouwing ; Religie

LOAD-DATE: May 9, 2003

LANGUAGE: DUTCH

                © 1995 PCM Uitgevers B.V.  All rights reserved.

                              37 of 200 DOCUMENTS

                                Algemeen Dagblad

                                November 8, 1995

Vredesduif Peres moet zich nu bewijzen als staatsman; Regering van nationale
eenheid de beste oplossing voor Israel

BYLINE: DOOR MARC GUILLET; REDACTEUR ALGEMEEN DAGBLAD

SECTION: Trefpunt; Pg. 7

LENGTH: 1019 words


    DE SCHOK VAN de moord op premier Rabin is nog niet verwerkt, maar Israel
vraagt zich nu al af hoe het verder moet met het vredesproces. Rabin was een
leider met unieke kwaliteiten. Hij laat een leegte achter die voorlopig niemand
kan opvullen.

    Waarnemend premier Peres, de afgelopen jaren zijn partner in de riskante
zoektocht naar vrede, beloofde voor de kist van Rabin plechtig: "Wij zullen
doorgaan zoals jij ons hebt voorgedaan.' Er wordt in Israel niet getwijfeld aan
de vastberadenheid van Peres om te waken over de erfenis van Rabin. Peres is
tenslotte de architect van de spectaculaire toenadering tot de PLO.

    De vraag is echter of hij ook over voldoende politieke geloofwaardigheid
beschikt om de bevolking te overtuigen van de noodzaak nieuwe risico's te nemen
voor de vrede. Op korte termijn zijn weinig problemen te verwachten. De moord op
een van de drijvende krachten van het vredesproces heeft zoveel steun losgemaakt
dat de rechtse oppositie onder aanvoering van Likud-leider Netanyahu zich even
gedeisd houdt en de gefaseerde terugtrekking van het Israelische leger uit
dichtbevolkte Palestijnse gebieden waarschijnlijk zonder al te veel vertraging
kan voortgaan.

    Ook over het houden van de Palestijnse verkiezingen in januari volgend jaar
bestaat weinig twijfel. De echte test voor Peres komt wanneer de moeilijkste en
meest emotionele kwesties aan bod komen: de status van Jeruzalem, de toekomst
van de joodse nederzettingen, van de Westelijke Jordaanoever en van de
Hoogvlakte van Golan. In de Arbeiderspartij zal de verleiding groot zijn om
rechts collectief de schuld te geven van het verziekte klimaat waarvan de
aanslag het produkt was, en gebruik te maken van de ongekende golf van sympathie
voor Rabin om het vredesproces te versnellen. Daarin schuilt het gevaar dat de
kloof tussen links en rechts nog dieper wordt en de tegenstellingen nog verder
toenemen.

    Het is te hopen dat de Arbeiderspartij van Peres zich ervan bewust zal zijn
dat de sluipende burgeroorlog dan in alle hevigheid kan losbarsten. Shimon Peres
kan de komende maanden bewijzen dat hij niet alleen een bekwaam politicus en
crisismanager is, maar ook een staatsman die Israel door deze kritieke fase kan
loodsen. Ervaring heeft deze Poolse emigrantenzoon (geboren in het stadje
Wolozyn als Szymon Persky) genoeg. Anders dan oud-generaal Rabin is Peres al
zijn hele leven een politiek dier. Ondanks zijn lange staat van dienst heeft het
heel lang geduurd voor de politicus met de treurige blik het stempel van de
eeuwige verliezer van zich af wist te schudden.

    Zo was het hem in vier opeenvolgende verkiezingen sinds 1977 niet gelukt de
Arbeiderspartij naar een verkiezingsoverwinning te leiden. Het tijdperk-Peres
leek voorbij toen hij in 1992 door de partijraad werd afgezet en het leiderschap
moest overdragen aan zijn aartsrivaal Yitzhak Rabin. Die rivaliteit betrof niet
alleen politieke meningsverschillen. Het was vooral een botsing van twee totaal
verschillende karakters. Rabin, geboren in Israel, was in alles militair, recht
door zee en bot in de omgang. Peres is een politicus pur sang, opportunist,
ijdeltuit en mooiprater, kosmopolitisch en intelectueel. Ze konden elkaar niet
luchten of zien.

    De vijandschap begon in 1977 toen Rabin als premier moest aftreden, omdat
zijn vrouw Leah in strijd met de wet een rekening van enkele honderden dollars
had in de VS. Shimon Peres zou degene zijn geweest die deze informatie naar de
pers doorspeelde. De weerzin was wederzijds. In zijn memoires Dienstboek (1979),
die hij na zijn gedwongen vertrek schreef, noemt Rabin Peres 'een eeuwige
intrigant die een groot gevaar is voor Israel'. Het tekent daarom de grootheid
van Rabin dat hij Peres aanstelde als minister van buitenlandse zaken toen
hijzelf in juni 1992 de Arbeiderspartij naar een grote verkiezingsoverwinning
leidde en premier werd. In de afgelopen drie jaar werden zij een onafscheidelijk
team, twee karakters die elkaar aanvulden en ieder op zijn manier knokte voor
vrede.

    Zondag stond Peres naast de lege stoel van Rabin en met tranen in zijn ogen
bekende hij: "Deze drie jaar waren voor mij een openbaring van vriendschap, een
vriendschap zo sterk als ik nooit eerder heb gekend.' Ook Peres is in de ogen
van veel Israeliers gegroeid, maar anders dan Rabin wordt hij door de
meerderheid nog steeds gezien als een 'vredesduif', een politicus die te veel
uit is op eigen succes en daarom te gemakkelijk concessies zal doen aan de
Palestijnen of aan Syrie. Velen betwijfelen dan ook of hij sterk genoeg is om
het netelige probleem van de joodse extremisten en de illegale nederzettingen op
te lossen. James Baker, de voormalige Amerikaanse minister van buitenlandse
zaken en architect van de vredesconferentie in Madrid, typeerde de
nederzettingen in 1991 al als 'het grootste obstakel voor vrede'.

    Zal Peres de moed hebben om de religieus-orthodoxe en ultra-nationalistische
extremisten in steden als Hebron en in nederzettingen als Kiryat Arba aan te
pakken? Rabin durfde het niet aan nadat de joodse terrorist Baruch Goldstein
vorig jaar in Hebron 29 biddende Palestijnen had doodgeschoten.

    De moord op Rabin maakt duidelijk dat het de hoogste tijd is om deze
gewapende extremisten aan te pakken. Dat zal vooral met tact moeten gebeuren,
want anders zal de politieke wapenstilstand die nu tussen rechts en links
bestaat weer snel ontaarden in het verbale geweld van voor de dood van de
premier. Om de wonden te helen en een brug te slaan over de diepe kloof die
Israel nu verdeeld houdt, zou de vorming van een regering van nationale eenheid
- na nieuwe verkiezingen - de beste oplossing zijn.

    Gedragen door Likud en de Arbeiderspartij zou zo'n regering de bevolking
ervan kunnen overtuigen dat er geen onaanvaardbare risico's worden genomen op de
moeilijke weg naar een definitieve vrede.

    Foto: Shimon Peres is de architect van de spectaculaire toenadering tot de
PLO van Yasir Arafat. Foto Reuter

    Binnenlandse politiek ; Internationale organisaties ; Internationale
gewapende conflicten ; Recht ; Politiek en Staat ; Volkenrecht ; Politiek en
staat

LOAD-DATE: May 7, 2003

LANGUAGE: DUTCH

                © 1995 PCM Uitgevers B.V.  All rights reserved.

                              38 of 200 DOCUMENTS

                                NRC Handelsblad

                                November 8, 1995

Licenties voor terreur

BYLINE: DOOR H.J.A. HOFLAND

SECTION: opinie; Pg. 7

LENGTH: 1004 words


De moord op Yitzhak Rabin heeft het Israelische volk wel geschokt maar is niet
als een volslagen verrassing gekomen, schrijft onze correspondent Salomon
Bouman. Hij citeert politici, schrijvers en professoren die steeds bezorgder
hadden waargenomen hoe door het vredesproces de Israelische samenleving werd
gepolariseerd. Hoe ver dat is gegaan, wordt duidelijk uit de reportages van de
reacties in het bijzonder van de joodse gemeenschappen in de Verenigde Staten.
'Hij had twee doden moeten sterven', zei een rabijn die overigens niet zijn best
deed om zijn tevredenheid over deze enkele dood te verbergen. Zijn begrafenis
wordt beschouwd als een der zwaarst bewaakte plechtigheden in de geschiedenis.
Waar 'wereldleiders', vooral groepsgewijs, zich in het openbaar vertonen, heerst
levensgevaar.

De fotograaf Erich Lessing heeft vastgelegd hoe op de topconferentie van Geneve
in 1955, ondanks de nood der tijden, de kernwapenwedloop, de onverzoenlijkheid
der tegenstellingen en de bijbehorende angsten in de wereld, de grote vier er op
een grasveldje onbekommerd bij zaten. Geen veiligheidsagent te zien. Veertig
jaar later lijkt het een idyllisch plaatje.

Politieke moorden zijn van alle tijden, maar de omstandigheden wisselen en
daarmee de rechtvaardigingen die de moordenaars zichzelf toedenken. Zeven jaar
na dat vredige tafereel uit de Koude Oorlog werd John F. Kennedy vermoord. De
redenering waarmee Lee Harvey Oswald zijn daad rechtvaardigde is nog altijd
ondoorzichtig. Hij was een eenling, zijn daad was niet de laatste vervulling van
een collectieve razernij, zo'n zorgvuldige gekweekte en instandgehouden hysterie
van bloeddorst. Dat was al wel het geval met de moord op de Westduitse
werkgeversvoorzitter Hans-Martin Schleyer door een lid van de Rote Armee
Faktion. De misdadigers wisten zich gesteund of half gesteund door een
crypto-revolutionaire stroming in de publieke opinie die, zoals een student het
heeft uitgedrukt, met klammheimliche Freude, stiekeme instemming, zijn einde
begroetten. De vervolging van de moordenaar en de opsporing van degenen die tot
zijn medeplichtigen werden gerekend, is daarna ook niet vrij van razernij
geweest - of van excessen, zoals we het vriendelijk noemen. Het is intussen
goeddeels vergeten, waaruit blijkt dat de Duitse justitie en politiek er als
instituten tenslotte ongeschonden uit tevoorschijn zijn gekomen.

In de afgelopen campagnes van de Amerikaanse presidentsverkiezingen en de
tussentijdse van 1994 is het misschien verrassender dat in het bijzonder Bill
Clinton voor geweldpleging gespaard is gebleven. De sfeer tegen hem als
kandidaat en daarna tegen de president en zijn vrouw als rechtmatige bewoners
van het Witte Huis was van dien aard dat je op den duur eerder verrast was niet
door een aanslag te zijn opgeschrikt. De opruiers van de 'haat-radio' hebben op
hun gebied, binnen de perken van het 'verbaal geweld' er in elk geval alles aan
gedaan om het zover te laten komen. Voor de persoon Clinton valt het mee: niet
meer dan een paar ongeregelde krankzinnigen hebben de afgelopen jaren van veraf
op het Witte Huis geschoten, terwijl anderen die misschien tot een organisatie
horen een kantoorgebouw in Oklahoma hebben opgeblazen.

Hoe gemakkelijk, zegt men na iedere daad van terreur, is het voor de eenling om
toe te slaan, en hoe kwetsbaar is de moderne maatschappij. Dat mag tot op zekere
hoogte waar zijn, maar daarop volgt een andere constatering: hoe snel herstelt
in het algemeen de 'kwetsbare' maatschappij zich van zo'n op zichzelf
verwoestende aanval. De kwetsbaarheid gaat gepaard met een groot
incasseringsvermogen. Op de aanslag volgt geen revolutie maar een tijdelijke
mobilisatie, en soms permanente vergroting van de paraatheid, zoals iedereen
weet die weleens in een vliegtuig stapt. De maatschappij verweert zich aan haar
grenzen, verandert niet revolutionair maar blijft zich ontwikkelen in haar eigen
trage tempo. Daaruit volgt dat de revolutionair die in deze tijd zijn toevlucht
tot geweld neemt, naar zijn eigen maatstaven altijd contraproductief is. Dat
blijkt opnieuw na de dood van Rabin: de krachten van het vredesproces zijn
versterkt en de 'wereldleiders' verzamelen zich om hun steun te betuigen.

Intussen is er een merkwaardige tegenstelling ontstaan. Terwijl telkens weer
blijkt dat de daad van terreur contraproductief is, wordt de sfeer van opruiing,
razernij waaruit de terrorist zijn rechtvaardiging put, opgewondener of
'opgefokt' zoals het met een modern eufemisme in het Nederlands heet. Degenen
die de normen van de min of meer fatsoenlijke samenleving niet uit het oog
verliezen, die zo goed en zo kwaad als het gaat binnen de voorschriften van de
democratische staat leven, krijgen de neiging - ten onrechte - zich de
minderheid te voelen. Ik zeg het zo voorzichtig mogelijk. 'Opgefoktheid',
extase, terreur, geweld zetten de toon; mensen die in een gesticht of achter de
tralies thuishoren, worden tot de helden van het nieuws. De dader wordt
'interessanter' dan het slachtoffer. Uit kunstzinnig of dramatisch oogpunt valt
daar soms iets voor te zeggen, maar dit is geen kunst in een zaal; het is een
aspect van de politiek op straat: het ernstigste, dat gaat over leven en dood.

We weten langzamerhand dat na de Koude Oorlog de maatschappelijke orde, die zich
betrekkelijk statisch had gehandhaafd, door allerlei tegenstellingen is
overvallen. Tegelijkertijd is de media-industrie tot een der grootste ter wereld
geworden. Al te gemakkelijk is het nu, 'de' media de schuld te geven van het
aanwakkeren der tegenstellingen, direct door de exploitatie van haat en als
medeplichtige door het infotainment. Natuurlijk is de werkelijkheid zoals altijd
veel ingewikkelder. 'De' media bestaan niet. Er is wel een bepaald soort dat
onbewijsbaar, op veilige afstand een deel van de verantwoordelijkheid draagt
door het kweken van haat of gewoon het bevorderen van de 'opgefoktheid'. Daar
wordt de drempel van het geweld verlaagd en ten slotte de licentie voor de
terrorist geschreven.

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              39 of 200 DOCUMENTS

                                     Trouw

                                November 7, 1995

Wereldleiders beloven vrede door te zetten

LENGTH: 370 words


Onderdelen uit toespraken bij de begrafenis van Jitschak Rabin:

Koning Hoessein van Jordanie: "Hij had moed. Hij had visie en hij had zich
verbonden aan de zaak van de vrede. En nu, terwijl ik hier sta, verplicht ik mij
tegenover u, tegenover mijn volk in Jordanie en tegenover de wereld, het
uiterste te blijven doen om ervoor te zorgen dat wij een vergelijkbare erfenis
nalaten.'

President Clinton: "Zie de leiders uit de hele wereld en het Midden-Oosten die
hier vandaag zijn samengestroomd voor Jitschak Rabin en voor vrede. Hoewel we
niet langer zijn diepe bassende stem horen, was hij het die ons hier met zijn
woorden en daden bijeen bracht voor de vrede. Nu is het de plicht van allen die
van vrede houden en allen die van hem hielden de strijd waarvoor hij zijn leven
gaf, voort te zetten.'

Sjimon Peres: "Jij vertelde me over de waarschuwingen dat je leven op deze
bijeenkomst in gevaar zou zijn. We wisten niet wie de terrorist is, we wisten
niet dat de verwonding zo zwaar zou zijn, maar we wisten dat we niet bang voor
de dood moesten zijn en dat we niet met de vrede moesten aarzelen.' (...) Dit is
de glorieuze kroon op al je inspanningen: wij allemaal hier bijeen.'

President Moebarak van Egypte: "Het beste gedenkteken voor Jitschak Rabin is
door te gaan met wat hij begon: het vredesproces. Alleen met ons vastberaden
streven dit doel te bereiken kunnen wij de herinnering aan de gevallen
vredesheld eren.'

Boetroes-Ghali, VN: Twee jaar geleden zei Jitschak Rabin in Washington dat hij
had gedaan wat hij had gedaan zodat onze kinderen en de kinderen van onze
kinderen niet meer de pijnlijke tol van oorlog hoeven te dragen. Dat doel zou
ons doel moeten zijn, dat doel is het doel van de Verenigde Naties.'

Noa Ben Artzi, Rabins kleindochter: "Je bent onze held, eenzame wolf. Grotere
personen dan ik hebben je geprezen, maar niemand kende de zachtheid van je
strelingen beter dan ik. Vanwege die halve glimlach van je, de glimlach die er
niet meer is. Ik draag geen wraakgevoelens mee, want de de pijn laat er de
ruimte niet meer toe. '

Politiek en staat ; Terrorisme ; Binnenlandse Politieke Onrust ; Topconferenties
; Politiek en Staat ; Buitenlandse Betrekkingen

LOAD-DATE: May 9, 2003

LANGUAGE: DUTCH

                © 1995 PCM Uitgevers B.V.  All rights reserved.

                              40 of 200 DOCUMENTS

                                   Het Parool

                                November 7, 1995

Begrafenis laat bewoners van Hebron onberoerd

BYLINE: AD BLOEMENDAAL

SECTION: Pg. 5

LENGTH: 1057 words


HEBRON - 'Rabin is dood, maar wat maakt het uit ? Ik hoop dat God ervoor zal
zorgen dat Hoessein en Moebarak zijn lot delen. Rovers van hun volk, dat zijn
ze, allebei.' Mohammed, een grijsbebaarde onderwijzer, staat met zijn medicijnen
in de hand in de apotheek van Hoessein Harmas in Hebron. Dat hij sympathiseert
met de Hamas, hoeven we niet eens te vragen. Van alle steden op de Westelijke
Jordaanoever is de islamitische beweging in Hebron het best vertegenwoordigd.

De klok in Harmas' apotheek wijst twee uur. In Jeruzalem, zestig kilometer
noordelijker, begint de begrafenis van premier Jitschak Rabin. Heel Israel volgt
met betraande ogen de plechtigheid op de Herzl-berg, maar in Hebron gaat het
leven zijn normale gang. In de straten van het oude centrum en op de markt is
het druk. Niemand lijkt ook maar een ogenblik geinteresseerd in wat er in
Jeruzalem gebeurt.

Het is aan Rabin en Jasser Arafat te danken dat de Hebronieten over een maand of
zes verlost worden van het Israelische bezettingsleger. Maar Mohammed hoopt dat
we hem niet kwalijk nemen dat hij niet dankbaar is. 'Want wat voor vrede krijgen
we door Rabins toedoen ? Het antwoord is heel eenvoudig: een vrede van niets !
Voor 1948 woonde ik in Haifa en in die tijd zijn er vele honderden Palestijnen
gedood. Rabin was toen een van de militaire leiders. Dat zal ik nooit vergeten.'

'Alles wat Rabin in zijn leven heeft gedaan was alleen voor Israel en de joden.
Dat was wat hij vrede noemde. Maar kan ik daardoor naar Haifa terugkeren ? Heeft
hij de paar honderd kolonisten die hier in Hebron ons leven vergallen, eruit
gegooid ? Hier op deze stoep, hebben ze een jaar geleden drie mensen
doodgeschoten. Als een deel van het leger vertrekt, zal er niets veranderen.
Geen enkele Israelische regering durft de kolonisten weg te sturen.'

Hoessein Harmas, de bejaarde apotheker die in Egypte heeft gestudeerd, ontpopt
zich als een marxist van de oude stempel. De rol van het individu in het
historisch proces is beperkt, is zijn filosofie. 'Het maakt niets uit of Rabin
dood is of leeft. Koning Abdallah is vermoord en Sadat is doodgeschoten, maar de
geschiedenis gaat gewoon door. Als de massa vrede wil, dan komt er vrede. Maar
Rabin streefde nooit echt naar vrede. Hij was een slachter en een terrorist.'

Het verbaast niemand in Hebron dat Rabin is vermoord door een joodse Israelier.
Want dat er heel wat extremisten onder de Israeliers zijn, daar waren ze al lang
van overtuigd. De enige joden die ze kennen, zijn soldaten van het
bezettingsleger en fanatieke kolonisten. Rabin was een goede leider van zijn
volk, daar lijken de Palestijnen het met elkaar over eens. Maar is wat goed is
voor de Israeliers ook goed voor de Palestijnen ? Daarover verschillen de
opvattingen.

Hamas is in Hebron sterk vertegenwoordigd, maar de fundamentalisten vormen er
geen meerderheid. Fatah-aanhanger Nadala el-Jamal zegt vanachter zijn fruitstal
dat Rabin slachtoffer is geworden van de vrede. 'Maar dat hij is vermoord door
een jood, laat zien dat niet iedereen in Israel vrede wil. Ik hoop dat Rabins
dood niet de Likoed aan de macht zal brengen.'

Nog minder dan de Palestijnen koesteren de Israeliers in Hebron warme gevoelens
voor Rabin. Rabin verguisde hen en liet dat blijken ook. Ruim vierduizend
kolonisten wonen in de tegen de stad aangebouwde nederzetting Kirjat Arba.
Vierhonderd anderen bevolken gebouwen in het oude centrum.

Kort na Rabins dood menen de kolonisten dat de moord hun negatieve stigma heeft
vergroot. Moordenaar Jigal Amir was weliswaar geen kolonist, maar hij behoorde
wel tot dezelfde politieke richting. De politie verdenkt hem nu van het
lidmaatschap van de verboden 'Kahane Chai' beweging. Een volgeling dus van de
enkele jaren geleden in New York vermoorde rechtsextremistische rabbijn Meir
Kahane.

Bij de meeste kolonisten heeft Rabins dood, ondanks alles, verbijstering en
oprecht verdriet teweeg gebracht. Alleen een paar extremisten in Kirjat Arba
verklaarden provocerend dat de premier zijn verdiende loon heeft gekregen. Maar
de Israelische regering lijkt vast van plan - gebruik makend van de
verontwaardiging in het land - meer werk te maken van de bestrijding van uiterst
rechtse groepen.

De kolonisten in het centrum van Hebron - de taaisten van de harde kern - zien
de bui al hangen. De vrouw van een Kahane Chai-actievoerder die nooit een
interview weigert, laat weten dat haar man voorlopig zijn mond zal houden. 'Bij
anderen hoeft u het ook niet te proberen,' voegt ze eraan toe. Ze sluit de deur,
die is voorzien van een sticker met de tekst 'Rabin dictator. Laat onze
gevangenen vrij'.

Uiteindelijk verklaart Noam Arnon, die samen met een paar vrienden de
begrafenisplechtigheid via de televisie volgt, zich bereid het standpunt van de
vierhonderd Israeliers in de oude stad te verwoorden. Zich bewust van dreigend
gevaar weegt hij iedere uitspraak zorgvuldig af.

'Wij zijn Rabin geen enkele dankbaarheid verschuldigd, maar dat wil niet zeggen
dat zijn dood ons niets doet,' opent hij het gesprek. 'Dit is het uur van de
waarheid voor Israel. Iedereen moet eens goed gaan nadenken over wat ons te doen
staat. De regeringspolitiek heeft de mensen verdeeld en de kloof is alleen maar
dieper geworden.'

Als het erop aan komt vindt hij dat alleen de regering en de Israeliers die het
vredesproces steunen, aan zelfonderzoek moeten doen. Want zij zijn het die het
volk hebben verdeeld en dus verantwoordelijk zijn voor de omstandigheden waarin
de moord op Rabin kon gebeuren. 'Het is de taak van de regering eerst haar eigen
volk vrede te brengen. Daarna kunnen we gaan nadenken over vrede met onze
vijanden,' zegt hij.

Maar hebben niet vooral de tegenstanders van het vredesproces, door hun manier
van oppositie-voeren, de tegenstellingen verscherpt ? Arnon vindt van niet. 'Wij
reageren alleen maar op de daden van de regering. Dat mag, zeker als de politiek
ingaat tegen de wil van de meerderheid van het volk. Onze demonstraties waren
uitingen van wanhoop, van onmacht.'

'Straks worden we in Hebron geconfronteerd met de Palestijnse politie, in feite
terroristen en misdadigers. De moordenaar van Rabin was geen kolonist en wij
keuren zijn daad af. Maar ik weet zeker dat ook hij tot het leger wanhopigen
behoorde, dat zich ernstig zorgen maakt nu ons land wordt verkwanseld.'

LOAD-DATE: May 9, 2003

LANGUAGE: DUTCH

                               © 1995 Het Parool

                              41 of 200 DOCUMENTS

                                NRC Handelsblad

                                November 7, 1995

Leiders prijzen Yitzhak Rabin als hun broeder en vriend

SECTION: bui; Pg. 5

LENGTH: 319 words


PERES:

'Mijn hart wordt uiteengereten tussen ongekende droefheid en niet aflatende
vrees. Angst voor de toekomst vervult mijn hart. Grenzeloze en oneindige vrees.

Wij kwamen hier om jou eer te bewijzen, Yitzhak, een duidelijk eerbewijs voor
wat je was: een elite-vechter die onerwinningen voor zijn volk behaalde. Een
groot dromer, die een nieuwe werkelijkheid in onze regio schiep.

Afgelopen zaterdag zongen we samen het lied van de vrede (..) Je vertelde me op
deze bijeenkomst over de dreigementen tegen je leven. We wisten niet wie de
terrorist was, we konden ons niet voorstellen dat de gevolgen zo ernstig zouden
zijn, maar we wisten dat we de dood niet moesten vrezen en dat we niet moesten
aarzelen in het vredesstreven.

Daarvoor zaten we, zoals we gewoon waren, achter gesloten deuren, en je vertelde
me voor het eerst dat het werk je vermoeide, maar dat je verder moest werken aan
vrede.

Je hebt je hele leven hard gewerkt, dag en nacht, maar de laatste drie jaren
waren de bekroning van je inspanningen. Je beloofde de volgorde van prioriteiten
te wijzigen en daar kwam een nieuwe ronde van prioriteiten. Een sterke, nieuwe
wind van vrede begon te waaien. Twee vredesakkoorden met de Palestijnen. Die
twee akkoorden zullen hen in staat stellen eerlijke verkiezingen te houden, en
wij op onze beurt zullen geen leger hoeven te handhaven om het lot van een ander
volk te bepalen. Je staat ook aan de oorsprong van de warme vrede met Jordanie.
Het Midden-Oosten wordt wakker, dank zij een vredescoalitie, gesteund door een
mondiale coalitie zoals de aanwezigheid hier bewijst.

Ik zie onze mensen huilen, maar we weten dat de (..) kogel die je doodde het
idee dat je lanceerde niet kan doden. Je liet geen testament achter, maar je
liet ons een weg na waarop we met vertrouwen en vastbeslotenheid zullen gaan.
Vaarwel, mijn oudere broer, die vrede bracht.'

Foto: Peres

fo

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              42 of 200 DOCUMENTS

                                NRC Handelsblad

                                November 7, 1995

Indiase vakbond zucht onder vrije markt

BYLINE: DOOR ONZE CORRESPONDENT FLORIS VAN STRAATEN

SECTION: eco; Pg. 18

LENGTH: 1345 words


NEW DELHI, 7 NOV. Wanneer in India een vakbond de tijd gekomen achtte voor een
loonsverhoging, sloten de werknemers de directeur van hun bedrijf tot voor kort
eenvoudig net zo lang op in zijn kamer tot de wanhopige man met de eisen van
zijn ondergeschikten akkoord ging. Niemand die de werknemers bij toepassing van
deze techniek, die bekend staat als gherao, ook maar een haar krenkte.

In het besef dat hun positie de afgelopen jaren minder onaantastbaar is
geworden, bedienen de vakbonden zich de laatste tijd echter bewust minder van
zulke acties. 'We zitten in een overgangsfase', constateert Rajiv Ranjan, die
als onderzoeker is verbonden aan het Indian National Trade Union Congress
(INTUC), met zijn zes miljoen leden een van de grootste bonden van het land.

De juistheid van Ranjans woorden blijkt uit de diepe kloof tussen zijn eigen
tamelijk pragmatische standpunten en het statuut van de Intuc. In dat statuut
heet het nog dat een van de voornaamste doelstellingen van de bond het
afschaffen van het profijtbeginsel in de samenleving is en 'het tot nationaal
eigendom maken van de industrie'.

Zulke naar ouderwets socialisme riekende taal zal men uit de mond van Ranjan
niet gauw meer horen. 'Het gaat er niet om of een bedrijf in handen van de
overheid is of van particulieren', zegt hij in het bescheiden Intuc-kantoor in
New Delhi, 'maar of zo'n bedrijf doelmatig en winstgevend is. Wij zijn niet per
se tegen particuliere bedrijven en ook niet tegen multinationale ondernemingen.'

Dit wil niet zeggen dat Ranjan en zijn collega's voorstander zijn van
privatisering. 'Wat is er op tegen wanneer bedrijven in handen van de overheid
verkeren en goed draaien', vraagt Ranjan. 'Vooral in de infrastructuur kunnen
staatsbedrijven heel nuttig zijn.'

De meer gematigde houding van de bonden heeft alles te maken met de economische
liberalisering die de regering van premier Narasimha Rao en diens minister van
financien, Manmohan Singh, sinds 1991 hebben doorgevoerd in India. De economie
is daardoor opener geworden en er is veel meer ruimte voor concurrentie dan
voorheen, zowel uit eigen land als van buiten.

Nu de Indiase werknemers de hete adem van de rest van de wereld in hun nek
voelen, is de bewegingsvrijheid voor de vakvereniging aanmerkelijk verminderd.
'We hebben de laatste tijd al heel wat ingeleverd', geeft Ranjan toe. 'We hebben
hier en daar een bevriezing van het loon aanvaard en nemen genoegen met minder
goede secundaire arbeidsvoorwaarden. Het behoud van werk en het voortbestaan van
het bedrijf staan voor ons nu voorop.'

De Indiase vakbonden vertegenwoordigen ondanks hun circa twintig miljoen leden
maar een zeer gering deel van werkend India. Hoewel er geen betrouwbare cijfers
beschikbaar zijn voor de arbeidsmarkt in het reusachtige land met zijn meer dan
900 miljoen inwoners, is duidelijk dat slechts zo'n vijf procent van de
werkenden lid van een bond is.

De bonden zelf zijn de eersten om toe te geven dat ze met name op het platteland
nauwelijks aanhang genieten. 'Het platteland verkeert nog in een semi-feodale
verdovingstoestand', vindt Ranjan. 'De landheren en de ambtenaren, die onder een
hoedje met elkaar spelen, controleren de zaken volledig. Als ik bij voorbeeld in
de straatarme deelstaat waar ik vandaan kom, Bihar, zou proberen de
landarbeiders te organiseren, zou ik direct voor een terrorist worden uitgemaakt
en worden verdreven of uit de weg geruimd.'

Sommigen voegen hier aan toe dat er ook nog een andere, voor de bonden minder
vleiende reden is voor de geringe vakbondsactiviteit op het platteland: de
meeste medewerkers hebben er gewoon geen zin in hun betrekkelijk comfortabele
bestaan in de steden te verwisselen voor een moeizaam, armoedig bestaan in de
dorpen, ook al woont nog driekwart van de Indiase werkenden op het platteland.

De meeste grote bonden zijn geaffilieerd met een politieke partij. De Intuc
staat het dichtst bij de regerende Congrespartij, terwijl de Bharatiya Mazdoor
Sangh (BMS), die ongeveer evenveel leden telt als de Intuc, op de koers van de
grootste oppositiepartij, de hindoeistische Bharatiya Janata Party (BJP), zit.

Machtig in de vakbondswereld zijn vanouds ook de Centre of Indian Trade Unions
(CITU) en de All India Trade Union Congress (AITUC), elk met een ledenbestand
dat zo rond de drie miljoen schommelt. De CITU onderhoudt nauwe betrekkingen met
de Communistische Partij van India (Marxistisch) en de AITUC met de reguliere
communistische partij. De beide laatste bonden zijn doorgaans het radicaalst en
ook het meest gepolitiseerd.

De overgrote meerderheid van de vakbondsleden bevindt zich nog altijd in de
steden, vooral bij de staatsbedrijven. Door de liberalisering zijn juist die
echter het meest in de verdrukking geraakt, omdat ze niet gewend waren zonder
protectie van de regering te opereren. Van de 216 grote ondenemingen in handen
van de centrale overheid draaien er op het ogenblik 79 met fors verlies.
Daarnaast zijn er nog honderden ondernemingen in handen van de deelstaten.

Hoewel sommige vakbondsmensen voor een herinvoering van protectie pleiten,
beseffen anderen dat die tijd voorlopig voorbij is. 'Het marktmechanisme in de
hele wereld beleeft een hausse', stelt Ranjan met enige spijt in zijn stem vast.
Daarom moeten de vakbonden volgens hem het onvermijdelijke aanvaarden.

Met het oog daarop zijn er voor een aantal sectoren commissie's ingesteld met
vertegenwoordigers van de regering, het management en de werknemers. Bij dertien
bedrijven is men er met vereende krachten in geslaagd ze weer rendabel te maken.
Het ging daarbij echter om ondernemingen die in een sector opereerden met
voldoende groeimogelijkheden.

Om de onvermijdelijke aanpassing van het bedrijfsleven te vergemakkelijken is er
door de regering een zogeheten Nationaal Vernieuwingsfonds opgezet. Dit maakt
het mogelijk voor overbodige werknemers om vervroegd met pensioen te gaan.
Daarnaast is de bedoeling dat met gelden uit dit fonds werknemers worden
herschoold, maar tot woede van de INTUC is van dat laatste tot dusverre niets
terechtgekomen.

Werknemers ontslaan blijft een uiterst gevoelig onderwerp in India en menige
buitenlandse investeerder schrikt er ondanks de lage lonen nog altijd voor terug
een fabriek in India op te zetten omdat hij niet vrijelijk mensen kan ontslaan,
hoe lui of incompetent die ook zijn. De situatie bij grote bedrijven en in de
ambtenarij vormt een schrijnend contrast met de volkomen onbelemmerde manier
waarop tientallen miljoenen mensen in de ongeorganiseerde sector van de ene op
de andere dag zonder compensatie op straat kunnen worden gezet.

Ook Ranjan wil vasthouden aan het beginsel dat geen bedrijf zijn werknemers mag
ontslaan tenzij er alternatieve werkgelegenheid voor hen is. 'De Amerikaanse
formule van hire-fire wijzen wij af.' Wel vindt hij dat de overheid het
makkelijker moet maken werknemers die op de ene plaats overbodig zijn elders aan
het werk komen.

Ondanks aandrang uit het buitenland met een meer flexibele wettelijke
ontslagprocedure voor de dag te komen, blijft de regering dit gevoelige
onderwerp keer op keer voor zich uitschuiven zonder tot beslissingen te komen.
De politieke leiders beseffen maar al te goed dat er grenzen zijn aan het nieuwe
denken binnen de vakbonden. In de wetenschap dat er uiterlijk volgend voorjaar
verkiezingen moeten worden gehouden, halen ze zich liever niet de gram van de
nog altijd invloedrijke bonden op hun hals.

Foto: Bij een algemene staking in New Delhi treden politie-agenten op tegen
leden van de hindoeistische Bharatiya Janata Party (BJP), de grootste
oppositiepartij. Elke Indiase vakbond heeft een sterke band met een politieke
partij. De Bharatiya Mazdoor Sangh (BMS) bijvoorbeeld, een van de grootste
bonden, ligt op de koers van de BJP. (Foto AP); Dit is het twaalfde deel in een
serie over de vakbeweging in verschillende landen. Eerdere afleveringen
verschenen op 29 juli, 5, 12, 19 en 26 augustus, 2, 9 en 16 september, 4, 7 en
28 oktober in deze krant

fo

Sociale economie ; Economie

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              43 of 200 DOCUMENTS

                                    De Stem

                                November 7, 1995

Commissie gaat onderzoeken waarom de beveiliging van Israels premier Rabin heeft
gefaald - Ook broer moordenaar opgepakt

Door Willy Werkman

SECTION: Buitenland (Pagina 5), Alle edities, Pg. 5

LENGTH: 1080 words


Jeruzalem - De joodse student Yigal Amir heeft gisteren voor een gerechtshof in
Tel Aviv de moord bekend op de Israelische premier Yitzhak Rabin. "Ik handelde
alleen, maar misschien met God," zei hij.

Maar volgens de Israelische politie is zijn broer Hagai Amir medeplichtig, omdat
hij ten minste een van de dumdum-kogels heeft gemaakt, die zaterdagavond een
einde maakten aan het leven van de premier. De broer is gearresteerd.

Pas als de stof rond de moord op Rabin is neergedaald zullen de antwoorden
moeten worden gevonden op de vraag, hoe Yigal Amir zijn slachtoffer op een
afstand van anderhalve meter ongehinderd heeft kunnen treffen.

Een officiele commissie van onderzoek onder leiding van Meir Shamgar, ex-rechter
van het Hooggerechtshof in Jeruzalem, zal spoedig door de regering worden
ingesteld.

  Aanwijzingn

De commissie zal moeten nagaan hoe zaterdagavond bij het stadhuis van Tel Aviv
de dader van de aanslag door de dichte cordons van veiligheidsnensen rond de
premier en zijn ministers heeft kunnen doordringen.

Er zal een antwoord moeten komen op de vraag, hoe de student met getrokken
pistool de premier tot op anderhalve meter afstand heeft kunnen benaderen. En
hoe hij hem ongehinderd met twee gerichte schoten in zijn rug dodelijk heeft
kunnen verwonden.

Er waren al enige tijd aanwijzingen. De kloof tussen de voorstanders en de
tegenstanders van het vredesproces, vooral met de Palestijnen, was gevaarlijk
diep. Rechtse politieke leiders, zich fel uitsprekend tegen het opgeven van
vooral de Westelijke Jordaanoever, riepen openlijk op tot verzet. Rabbijnen
zegenden de roep om het bloed van de leiders.

Onmiddelijk na het debat in Israel's parlement, de Knesset, over de tweede
overeenkomst voor Palestijns zelfbestuur, nog maar enkele weken geleden, was de
auto van de minister van Huisvesting Benjamin Eliezer door woedende
demonstranten aangevallen. Eliezer, die in zijn auto doodsangsten had
uitgestaan, later: "De afstand tot het levensgevaar is nul".

De speciale eenheid van de Shin Bet, de binnenlandse veiligheidsdienst die
belast is met de beveiliging van de premier en zijn ministers, had al een
analyse van een mogelijke dader voor een politieke aanslag klaarliggen.

De veiligheidsmaatregelen rondom de premier, zijn minister van Buitenlandse
Zaken Simon Peres, en andere politieke leiders waren aanzienlijk verscherpt.

Ook tijdens het vredesfestijn, afgelopen zaterdag, op het plein voor het
stadhuis van Tel Aviv. Alleen genodigden met speciale kaarten mochten in de
buurt komen van het podium, waarachter premier Rabin en de andere sprekers
zaten. Rijen van hekken en touwen hielden alle andere nieuwsgierigen tegen.

Maar al die maatregelen waren niet voldoende geweest. Velen, ook ik, hadden zich
door de - dit keer ook voor journalisten officieel ondoordringbare - cordons van
veiligheidsagenten heen gepraat. We hebben zeker een uur op enkele meters
afstand van het sprekerspodium gestaan.

En we hebben niet alleen heen en weer gelopen op de parkeerplaats, waar even
later de dader van de aanslag zijn schoten op Rabin loste, we hebben er zelfs
met agenten en soldaten gepraat, zonder een enkel onderzoek naar de reden van
onze aanwezigheid daar.

Niemand in Israel, ook Rabin zelf, had de echte gevaren onderkend. Rabin's
weduwe, Leah, had nog een half uur voor de aanslag lachend gereageerd op de
vraag van een journaliste, waarom haar man bij deze gelegenheid geen kogelvrij
vest droeg. "Hoezo," had ze gezegd, "hier, in Israel?"

Zij, noch haar man, noch de veiligheidsdiensten hadden kennelijk het echte
gevaar onderkend. In hun ogen was, tot zaterdagavond, de echte vijand de
islamitische fundamentalist. De Palestijnse terrorist.

Niet de joodse student, die bekend stond om zijn politiek extreme ideeen.  Niet
Yigar Amir, die tegen zijn ondervragers heeft gezegd: "Ik was allang van plan om
hem te vermoorden."

Pas na de rouw zullen de antwoorden moeten komen. Op de vraag waarom er niet
veel eerder krachtig is opgetreden tegen de extreem-rechtsen. Tegen de
kolonisten in de joodse nederzetting Kyriat Arba, die twee jaar geleden
feestvierend de moord van Baruch Goldstein op dertig biddende Palestijnen in de
moskee van Hebron hebben geprezen. Hebben ook Rabin en zijn ministers niet
willen zien, dat moordenaars van Arabieren moordenaars zijn?

Vlak na het bekend worden van de dood van Rabin hieven aanhangers van de
radicale Kachbeweging in hun nederzetting Tapouah op de Westelijke Jordaanoever
het glas op met de joodse vreugdewens 'Lechaiem'.

God had het zo gewild, durfden ze te zeggen. Zij zijn de extreemsten van de
extremen. Maar zaterdag is gebleken, dat ook 'gewone' joodse extremen op hun
eigen leider kunnen schieten.

LOAD-DATE: November 9, 1995

LANGUAGE: Dutch / Nederlands

GRAPHIC: F. epa - geen foto ( reuters )

PUB-TYPE: Paper

                     Copyright 1995 VNU Dagbladengroep B.V.

                              44 of 200 DOCUMENTS

                                De Gelderlander

                                November 7, 1995

'Hoezo een kogelvrij vest, we zijn hier toch in Israel?'

Door onze correspondente

SECTION: Buitenland, Pg. 1

LENGTH: 720 words


Willy Werkman

TEL AVIV - Pas als de storm rond de moord op Israels premier Yitzhak Rabin is
gedaald, zullen de antwoorden moeten worden gevonden op de vraag hoe Yigal Amir,
de 27-jarige religieus-joodse student uit Herzilya, zijn slachtoffer op een
afstand van anderhalve meter ongehinderd heeft kunnen treffen. Een officiele
commissie van onderzoek onder leiding van Meir Shamgar, ex-rechter van het
Hooggerechtshof in Jeruzalem, zal spoedig door de regering worden ingesteld.

De commissie zal moeten nagaan, hoe zaterdagavond bij het stadhuis van Tel Aviv
de dader van de aanslag door de dichte kordons van veiligheidsnensen rondom de
premier en zijn ministers heeft kunnen doordringen. Er zal een antwoord moeten
komen op de vraag hoe de student met getrokken pistool de premier tot op
anderhalve meter afstand heeft kunnen benaderen. En hoe hij hem ongehinderd met
twee gerichte schoten in zijn rug dodelijk heeft kunnen verwonden.

Er waren al enige tijd aanwijzingen. De kloof tussen de voorstanders en de
tegenstanders van het vredesproces, vooral met de Palestijnen, was gevaarlijk
diep. Rechtse politieke leiders, zich fel uitsprekend tegen het opgeven van
vooral de westelijke Jordaanoever, riepen openlijk op tot verzet. Rabbijnen
zegenden de roep om het bloed van de leiders. Onmiddellijk na het debat in het
Israelische parlement, de Knesset, over de tweede overeenkomst voor Palestijns
zelfbestuur, nog maar enkele weken geleden, was de auto van de minister van
huisvesting, Eliezer, door woedende demonstranten aangevallen. Eliezer zelf, die
in zijn auto doodsangsten had uitgestaan, had tijdens regeringszittingen gezegd:
"De afstand tot het levensgevaar is nul."

De speciale eenheid van de Shin Bet, de binnenlandse veiligheidsdienst die
belast is met de beveiliging van de premier en zijn ministers, had al een
analyse van een mogelijke dader voor een politieke aanslag klaarliggen. De
veiligheidsmaatregelen rondom de premier, zijn minister van buitenlandse zaken
Shimon Peres, en andere politieke leiders waren aanzienlijk verscherpt.

Ook tijdens het vredesfestijn, afgelopen zaterdag, op het plein voor het
stadhuis van Tel Aviv. Alleen genodigden met speciale kaarten mochten in de
buurt komen van het podium, waarachter premier Rabin en de andere sprekers
zaten. Rijen van hekken en touwen hielden alle andere nieuwsgierigen tegen.

Maar al die maatregelen waren niet voldoende. Veel toeschouwers hadden zich door
de kordons van veiligheidsagenten heen gepraat. Ze konden zeker een uur op
enkele meters afstand van het sprekerspodium gestaan. Ze liepen niet alleen heen
en weer op de parkeerplaats, waar even later de dader van de aanslag zijn
schoten op Rabin loste, ze hebben er zelfs met agenten en soldaten gepraat,
zonder een enkel onderzoek naar de reden van hun aanwezigheid daar.

Niemand in Israel, ook Rabin zelf, had de echte gevaren onderkend. Rabins
weduwe, Lea, had nog een halfuur voor de aanslag lachend gereageerd op de vraag
van een journaliste waarom haar man bij deze gelegenheid geen kogelvrij vest
droeg. "Hoezo" had ze gezegd, "hier, in Israel?"

Zij, noch haar man, noch de veiligheidsdiensten hadden kennelijk het echte
gevaar onderkend. In hun ogen was, tot zaterdagavond, de echte vijand de
islamitische fundamentalist. De Palestijnse terrorist. Niet de joodse student,
die bekend stond om zijn politiek extreme ideeen. Niet Yigar Amir, die tegen
zijn ondervragers heeft gezegd: "Ik was allang van plan geweest om hem te
vermoorden." Pas na de rouw zullen de antwoorden moeten komen. Op de vraag
waarom er niet veel eerder krachtig is opgetreden tegen de extreem-rechtsen.
Tegen de kolonisten in de joodse nederzetting Kyriat Arba, die twee jaar geleden
feestvierend de moord van Baruch Goldstein op dertig biddende Palestijnen in de
moskee van Hebron hebben geprezen. Hebben ook Rabin en zijn ministers niet
willen zien, dat moordenaars van Arabieren moordenaars zijn?

Vlak na het bekend worden van de dood van Rabin hieven aanhangers van de
radicale Kachbeweging in hun nederzetting Tapouah op de Westelijke Jordaanoever
het glas op met de joodse vreugdewens 'Lechaiem'. God had het zo gewild, durfden
ze te zeggen. Zij zijn de extreemsten van de extremen. Maar zaterdag is
gebleken, dat ook 'gewone' joodse extremen op hun eigen leider kunnen schieten.

LOAD-DATE: November 9, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              45 of 200 DOCUMENTS

                                 de Volkskrant

                                November 6, 1995

Peres droomde van macht, het werd een nachtmerrie

BYLINE: ANET BLEICH

SECTION: Pg. 5

LENGTH: 776 words


Als de oorzaak niet zo treurig was, zou je kunnen zeggen dat dit weekend weer
een droom van Shimon Peres is vervuld: leiding geven aan een Israelisch kabinet,
waarvan het optreden beslissend is voor het slagen of falen van het vredesproces
in het Midden-Oosten.

SHIMON PERES omarmde de zaak van de vrede veel eerder dan de vermoorde Yitzhak
Rabin. Eerder en - zo leek het in elk geval - lange tijd ook met meer
overtuiging.

Voor Peres kwam de omslag in de periode dat hij premier was van een eigenaardige
kabinet met de Likud van Yitzhak Shamir (1984-1986).

Het kwam tot stand, nadat de onder Shamir begonnen Israelische veldtocht tegen
Libanon op een echec was uitgelopen en Likud vervolgens de verkiezingen had
verloren. Maar ook de Arbeidspartij van Rabin en Peres, was niet sterk genoeg
uit de bus gekomen om zelf een regering te vormen. Het resultaat was de nogal
bizarre coalitie tussen Peres en Shamir. De twee jaar dat Peres premier was,
moeten voor hem een gouden tijd geweest zijn. Niet alleen omdat de ambitieuze
Peres uit was op de hoogste politieke functie. Hij was ook een produktief
minister-president.

In de korte tijd dat hij die functie vervulde (Shamir volgde hem volgens
afspraak in '86 op), verloste hij Israel van hollende inflatie, trok hij de
Israelische troepen uit Libanon terug, en wist hij de beschadigde relatie met
Egypte te verbeteren.

Bij Peres brak in die dagen (heel vroeg voor Israelische begrippen) geleidelijk
het besef door dat vrede met de Arabische buurlanden alleen te bereiken viel
door tevens te streven naar een modus vivendi met de Palestijnen. De gedachte
aan een compromis met de Palestijnen en - God verhoede - met de PLO was destijds
taboe in Israel. Maar bij Peres en een aantal van zijn medewerkers begon het
idee te leven.

Knarsetandend moet hij hebben aangezien hoe de beperkte verbetering van de
verhouding met Egypte, Libanon en Jordanie door Shamir met zijn bijbelse
Groot-Israel-visioenen weer ongedaan werd gemaakt.

Natuurlijk hoopte Peres op een nieuwe kans voor de Arbeidspartij en hemzelf.
Maar het was zijn partijgenoot en rivaal Rabin die in 1992 de verkiezingen won
en premier werd. Rabin was royaal genoeg om Peres (door hem eens betiteld als
'aartsintrigant') Buitenlandse Zaken te gunnen.

Daarmee brak een nieuwe fase aan in de geschiedenis van het Midden-Oosten en in
de relatie tussen de twee sociaal-democratische politici. Onder supervisie van
Peres en zijn vertrouweling Yossi Beilin kwamen in Oslo geheime, serieuze
gesprekken tot stand met de PLO. Peres wist de als houwdegen bekende Rabin voor
de akkoorden van Oslo te winnen. Samen schudden ze in Washington de hand van de
'terrorist' Arafat, samen met hem ontvingen ze de Nobelprijs voor de Vrede,
samen spraken ze deze zaterdagavond een grote vredesbetoging toe.

En nu staat Peres er alleen voor. Zijn droom dat hij Israel naar de vrede mag
leiden, komt uit - als nachtmerrie.

De net 72-jarige, uit Polen afkomstige Peres is een door de wol geverfde
politicus. Hij was een protege van Israels Vader des Vaderlands, David Ben
Goerion, die in hem een toekomstige leider zag. Hij heeft tal van kabinetsposten
vervuld, waaronder enkele malen die van Defensie.

Het is een publiek geheim dat hij nauw betrokken is geweest bij het ontwikkelen
van Israels (officieel niet bestaande) nucleaire programma. Hij was ook een paar
keer lijsttrekker van de Arbeidspartij, maar zonder succes. Het beeld dat in
Israel van hem bestaat als een loser en Luftmensch (zweverige idealist), strookt
niet met de werkelijkheid, maar hij heeft wel last van dat imago.

Peres is de juiste man om het vredesproces voort te zetten. Hij is creatief in
het aandragen van oplossingen, een bekwaam onderhandelaar; hij kan het goed
vinden met Israels gesprekspartners in de (Arabische) wereld en is meer dan de
gemiddelde Israeli in staat zich in hun zienswijze te verplaatsen.

Zijn grote probleem wordt het overtuigen van het thuisfront van de noodzaak de
vrede ondanks onvermijdelijke tegenslagen, een kans te blijven geven. Zal hij,
zonder de steun van de kloeke beroepsmilitair Rabin, de Israeli's voor zich
weten te winnen? Of zullen zijn haast poetische bespiegelingen over een nieuw,
niet meer door geweld en angst voor oorlog gekweld Midden-Oosten door te veel
van zijn landgenoten worden afgedaan als 'vredesgebral'?

De kiezers mogen die vraag volgend jaar oktober beantwoorden. Met dat antwoord
staat of valt de kans op duurzame vrede. Zo enorm is de verantwoordelijkheid die
op de schouders van Peres terecht is gekomen, dat niemand hem hoeft te benijden.

Anet Bleich

Shimon Peres FOTO REUTER

LOAD-DATE: May 6, 2003

LANGUAGE: DUTCH

                © 1995 PCM Uitgevers B.V.  All rights reserved.

                              46 of 200 DOCUMENTS

                                 de Volkskrant

                                November 6, 1995

Ook joodse terreur moet aangepakt

BYLINE: RONNY NAFTANIEL

SECTION: Pg. 13

LENGTH: 895 words


'GEWELD tast de basis van de Israelische democratie aan. Het moet veroordeeld en
geisoleerd worden.' Deze woorden sprak Yitzhak Rabin op de door honderdduizend
Israeli's bijgewoonde vredesbijeenkomst in Tel Aviv, even voordat hij zaterdag
vermoord werd door een 27-jarige joodse terrorist.

Het was een gruwelijke profetie. De aanslag heeft laten zien hoezeer de
Israelische samenleving verdeeld is over het vredesproces met de Palestijnen en
tot welke schokkende daad de heftige politieke debatten hierover hebben kunnen
leiden. Er is de afgelopen maanden vanuit de Israelische oppositie een felle
campagne gevoerd tegen concessies aangaande de Westelijke Jordaanoever. Rechtse
rabbijnen riepen soldaten op bevelen van de regering om op te treden tegen
kolonisten, te negeren. Op een demonstratie tegen het Oslo II-akkoord, eind
september in Tel Aviv, werd Rabin openlijk voor verrader uitgemaakt.

Rabin wist dat hij in een dergelijke sfeer de kans liep vermoord te worden. Maar
hij ging door, omdat hij geloofde in de vrede. Rabin, die Israel 27 jaar op
militaire wijze verdedigde en zich de laatste drie jaar van zijn leven inzette
om de vrede te bevorderen, stierf in het harnas.

Het is evident dat Shimon Peres, die voorlopig voor drie maanden de leiding van
de regering op zich heeft genomen, de fakkel van het vredesproces zal overnemen.
Het was immers Peres die, nog voor Rabin, na de Golfoorlog tot de conclusie kwam
dat veiligheid voor Israel vrede met de buurstaten betekent. Het aloude concept
van verdedigbare grenzen - het behoud van de Golanhoogte en de Westelijke
Jordaanoever - werd wreed verstoord toen in januari 1991 de Scud-raketten vanuit
Irak, zeshonderd kilometer verderop, op het veilig gewaande Tel Aviv
neerdaalden. Als scherp politiek analist zag Peres dat de PLO door zijn flirt
met Saddam Hussein was verzwakt en dat de Arabische landen na het wegvallen van
het communisme, dat het extremisme onder de Arabieren aanblies, bereid zouden
zijn vrede te sluiten.

Peres droomde in tal van geschriften over het creeren van een Midden-Oosten naar
het model van de Europese Unie. Hoeveel mensen kan je niet te eten geven voor de
prijs van een gevechtsvliegtuig, is zijn motto.

Maar zouden de visionaire ideeen van Peres zonder het realisme van Rabin tot de
politieke doorbraken hebben geleid, waarvan we de afgelopen tijd getuige zijn
geweest? Rabin was een militair die Israel verdedigde in bijna alle grote
oorlogen (alleen tijdens de Jom Kippoeroorlog in 1973 verbleef hij in de VS).
Hij was de opperbevelhebber van het Israelische leger dat in 1967 de Westelijke
Jordaanoever, de Gazastrook en de Golanhoogte veroverde. Als minister van
Defensie bond hij met harde hand de strijd aan met de intifada die in 1987
ontstond.

Het is in de perceptie van de Israeli's een groot verschil of iemand met zo'n
militaire staat van dienst oproept tot concessies of een diplomaat als Peres,
die visionair is en vaak gelijk heeft, maar militair geen vooraanstaande rol
heeft gespeeld.

Het zal Peres als interim-premier na de eerste emoties dan ook moeilijk vallen
voldoende vertrouwen te wekken bij de Israelische bevolking om de essentiele
vraagstukken die in het vredesproces nog wachten, op te lossen. De terugtrekking
uit de Westelijke Jordaanoever, waartoe Israel zich heeft verplicht in het Oslo
II-akkoord en de verkiezingen voor de Palestijnse Raad op 20 januari zullen hem
waarschijnlijk geen moeite kosten.

De positie van de nederzettingen, de toekomst van Jeruzalem en de omvang van het
Palestijnse autonome gebied liggen in Israel veel gevoeliger. De besprekingen
met de PLO hierover zullen ongeveer tegelijkertijd plaatsvinden met de
Israelische stembusstrijd, volgend najaar. Rabin, die vier jaar geleden Peres
met ruime meerderheid versloeg bij de eerste voorverkiezingen voor het
lijsttrekkerschap van de Arbeiderspartij, zal hierbij node worden gemist.

Na het drama van afgelopen zaterdag is het voor het Westen meer dan ooit zaak de
Israelische regering te helpen bij het voortzetten van het vredesproces. Premier
Peres moet politiek en economisch gesteund worden bij het uitvoeren van de
projecten die het Midden-Oosten leefbaar en veilig kunnen maken. Op de
economische conferentie die onlangs in Amman werd gehouden is duidelijk geworden
hoe groot de noden in de regio zijn.

Maar de voortgang van het vredesproces hangt ook af van de opstelling van de
Israelische regering zelf. Na de moord op Rabin moet er beslist harder worden
opgetreden tegen die groepen die terreur gebruiken om verdere concessies te
blokkeren. De regering en oppositie zullen, zoals ook in het verleden tijdens
verschillende verkiezingscampagnes is gebeurd, afspraken moeten maken over de
wijze waarop men elkaar bejegent.

Geweld en het dreigen met geweld moeten niet alleen worden aangepakt als de
terroristen Palestijnen zijn. Want parafraserend op Rabins laatste speech:
geweld tast niet alleen de democratie aan, het vernietigt ook de hoop op een
veilige toekomst van de Israeli's, Palestijnen en alle andere inwoners van het
Midden Oosten.

Ronny Naftaniel

De auteur is directeur van het Centrum Informatie en Documentatie Israel.

Een Arabier bewijst de laatste eer aan Rabin, wiens stoffelijk overschot ligt
opgebaard in de Knesset in Jeruzalem. FOTO AP/NATI HARNIK

Jodendom ; Levensbeschouwing ; Religie

LOAD-DATE: May 6, 2003

LANGUAGE: DUTCH

                © 1995 PCM Uitgevers B.V.  All rights reserved.

                              47 of 200 DOCUMENTS

                                 de Volkskrant

                                November 6, 1995

Clinton: 'Shalom Chaver, vaarwel vriend'

SECTION: Pg. 4

LENGTH: 686 words


In vrijwel de hele wereld is geschokt gereageerd op de gewelddadige dood van de
Israelische premier. Alleen de gezworen vijanden van het vredesproces in het
Midden-Oosten gaven onverholen blijk van vreugde over de dood van Rabin.

Van onze redactie buitenland

AMSTERDAM

Bill Clinton, president van de VS:

'De wereld heeft een van zijn grootste mannen verloren, een strijder voor de
vrijheid van zijn natie en nu een martelaar voor de vrede van zijn natie.
Yitzhak Rabin was mijn partner, mijn vriend. Ik bewonderde hem en ik hield erg
veel van hem. Omdat woorden mijn werkelijke gevoelens niet kunnen weergeven, zal
ik alleen maar zeggen: Shalom Chaver, vaarwel vriend.'

Yasser Arafat, voorzitter van de Palestijnse Bevrijdingsorganisatie:

'Ik ben erg bedroefd en erg geschokt door deze vreselijke en verschrikkelijke
misdaad tegen een van de dappere leiders van Israel en de vredestichters. Ik
hoop dat zij de kracht hebben - wij allen, de Israeli's en de Palestijnen - de
kracht zullen hebben om deze tragedie tegen het vredesproces en de tegen de hele
situatie in het Midden-Oosten te boven te komen.'

Koning Hussein van Jordanie:

'Het is heel moeilijk om mijn gedachten en gevoelens in woorden weer te geven.
Ik streed met hem voor de zaak van de vrede. Het is een groot persoonlijk
verlies, en ik deel het met zijn geliefde familie, met de regering, het
Israelische volk en met allen die van vrede houden in deze wereld.'

Hosni Mubarak, president van Egypte:

'Hij was een man die het vredesproces veel van zijn inzet en ideeen gaf om vrede
en veiligheid voor het volk van Israel en de volkeren in de regio te breiken na
de lange, bloedige oorlogen en conflicten.'

Boutros-Ghali, secretaris-generaal van de VN en ex-minister van Buitenlandse
Zaken van Egypte die in 1979 met wijlen president Sadat met Israel over vrede
onderhandelde:

'Ik bewijs eer aan de wijsheid en de visie van premier Rabin, wiens onwankelbare
inzet voor zijn land en wiens erkenning dat Israeli's en Arabieren decennia van
vijandschap en bloedvergieten achter zich moeten laten, heeft geleid tot een
vredesverdag tussen Israel en Jordanie en een akkoord tussen Israel en de PLO.
Premier Rabin zal altijd worden herinnerd wegens zijn moedige leiderschap in de
afgelopen drie jaar.'

Jacques Chirac, president van Frankrijk:

'Ik kende Yitzhak Rabin goed. Ik kende de man van het slagveld die zoveel heeft
bijgedragen aan de veiligheid van Israel. Ik kende de man van de vrede, de
staatsman met visie, moed en inzicht, die koos voor de dialoog en de verzoening
tussen de volken in de regio.'

Nelson Mandela, president van Zuid-Afrika:

'Dit is een misdaad die wij in de krachtigste woorden veroordelen, en die alleen
kan zijn bedreven door degenen die geen belang hebben bij het welzijn van het
Israelische en Palestijnse volk.'

Ramadan Abdallah Shallah, opvolger van de leider van de Islamitische Jihad,
Fathi Shkaki, die vorige week in Malta werd vermoord:

'Het spijt me niet dat Rabin is gedood, hij is de terrorist nummer een in de
wereld. Het is de zegening voor het bloed van de leider en martelaar Fathi
Shkaki.'

Sheikh Hassan Nasrallah, leider van de Hezbollah-beweging, in Beiroet tijdens
een herdenkingsbijeenkomst voor Shkaki:

'Het was Gods wil dat deze bijeenkomst zou worden gehouden voor twee
gelegenheden: een pijnlijke, die ons heeft verwond en onze ogen deed huilen, het
martelaarschap van Shkaki, en een andere, vrolijke gebeurtenis die onze harten
met vreugde vulde: de dood van de grootste terrorist van allemaal.'

Ibrahim Ghosheh, woorvoeder van de radicale Hamas-beweging: 'Dat Rabin is gedood
geeft de Palestijnse oppositiefacties, Hamas inbegrepen, adem, want zij waren
altijd doelwit van zijn onophoudelijke aanvallen.'

Akbar Hashemi Rafsanjani, president van Iran:

'Rabin, die zijn vreugde heeft getoond over de moord op Shkaki, is zelf gedood.
En nog wel door een jood en in het centrum van de zionistische macht. Dit is
niets anders dan een helder voorbeeld van goddelijke wraak op onderdrukkers en
een toonbeeld van van Gods kracht.

LOAD-DATE: May 6, 2003

LANGUAGE: DUTCH

                © 1995 PCM Uitgevers B.V.  All rights reserved.

                              48 of 200 DOCUMENTS

                                 de Volkskrant

                                November 6, 1995

Grillig klimaat

SECTION: Pg. 9

LENGTH: 370 words


ER BESTAAT een kans dat het dit keer anders gaat. Want de geschoktheid in Israel
is algemeen. Met name voor de parlementaire oppositie, het rechtse Likud-blok en
de religieuze partijen geldt het adagium: je mag geen bloed vergieten en zeker
geen joods bloed.

Uit de eerste reacties uit het zogeheten 'nationale kamp' blijkt dat de
gematigden daar eindelijk bereid zijn afstand te nemen van de extremisten, voor
wie ieder middel geoorloofd is.

Aan die afstand tussen gematigd en extreem rechts heeft het pijnlijk ontbroken,
waardoor bij critici van het vredesproces het afschilderen van Rabin en Peres
als 'verraders' gemeengoed kon worden. De schrik over het nooit verwachte effect
hiervan is echt en zeker de eerste tijd zal het 'nationale kamp' de platste
demagogie achterwege laten.

Het draagvlak voor een rationeel debat in Israel over het vredesproces is door
de moord op Rabin eerder verbreed dan versmald. De bewegingsvrijheid van Rabins
opvolger Shimon Peres is vergroot. Ook de stijlvolle reactie van de door Likud
voor eeuwig als terrorist verdoemde Yasser Arafat op de gewelddadige dood van
Yitzhak Rabin kan het klimaat in Israel gunstig beinvloeden.

Dit alles betekent niet dat Peres het vredesproces onbezorgd kan voortzetten. Er
zijn heel wat moeilijke, emotioneel beladen obstakels te overwinnen (de status
van Jeruzalem, de toekomst van de joodse nederzettingen op de westelijke
Jordaanoever). Zonder de steun van Rabin, die dankzij zijn heldenrol in de
oorlog van 1967 ook twijfelaars over de streep wist trekken, kan Peres het als
premier nog erg moeilijk krijgen.

Niets is grilliger dan het politieke klimaat in het Midden-Oosten. Zowel
Palestijnen als Israeli's gaan binnenkort naar de stembus om zich uit te spreken
over het vredesbeleid. Het besef dat er voor vrede geen zinnig alternatief
bestaat, leeft. Bij de leiders en bij een belangrijk deel van beide volkeren.

Maar ook de haat leeft. Tot welke catastrofale gevolgen dat kan leiden, is
zaterdag in Tel Aviv gebleken. Shier Hashalom, het Lied van de Vrede, zong
premier Rabin en hij keek opgewekt, want hij voelde de steun voor zijn beleid.

Tot de kogels hem velden.

Jodendom ; Levensbeschouwing ; Religie

LOAD-DATE: May 6, 2003

LANGUAGE: DUTCH

                © 1995 PCM Uitgevers B.V.  All rights reserved.

                              49 of 200 DOCUMENTS

                                     Trouw

                                November 6, 1995

'Het was een van de mooiste dagen van mijn leven'

BYLINE: INEZ POLAK

LENGTH: 1436 words


TEL AVIV - "Op mijn zestiende, op een leeftijd dat de prille liefde ontluikt,
kreeg ik voor het eerst een geweer in handen gedrukt', vertelde Jitschak Rabin
onlangs. "Dat was mijn droom niet.' Zeventwintig jaar zou hij als soldaat zijn
land dienen of zoals hij zaterdagavond de meer dan 100 000 vredesdemonstranten
vertelde: "Zeventwintig jaar was ik soldaat, voerde ik oorlog zolang er geen
kans op vrede was. Nu is die kans er en nu moeten we die benutten.' En zijn
toehoorders beloonden hem met uitzinnig gejuich.

Jitschak Rabin had het zaterdagavond bijzonder naar zijn zin. Het grote plein
van Tel Aviv was gevuld als nooit te voren, een zee van mensen met een zee van
plakkaten voor de vrede. Slechts een slogan stoorde Rabin. Op een reusachtig
doek had de linkse coalitiepartner Merets met een woordspeling naar de
Arbeiderspartij van Rabin, geschreven 'De vrede is de Arbeid van Merets'. Hoe
durven ze, foeterde Rabin, "de vrede is ons werk, onze arbeid.'

Het was tot dan de enige wanklank op een avond, die tot in de puntjes was
verzorgd. Honderden autobussen uit het hele land hadden de deelnemers
aangevoerd. Honderden jongeren in de blauwe bloesjes van de socialistische
jeugdvereniging zongen zich schor met vredesliedje. Russische immigranten,
Arabische jongeren uit Galilea en - natuurlijk - de yuppies uit Tel Aviv, de
jongeren van Vrede Nu van weleer, nu veertigers met hun kroost, allen waren ze
er. Op het enorme podium voor het stadhuis wist Rabin zich omgeven door Israels
topartiesten, die deze avond allemaal gratis hun bijdrage aan de vrede wilden
leveren.

'Puur bolsjevisme', zo had de oppositie deze demonstratie tevoren beschreven:
een regering die steun voor zichzelf organiseert. En zij eiste een grondig
onderzoek naar de financiering van deze happening. Welke regering heeft zo'n
demonstratie nou nodig?, luidde het verwijt.

Het antwoord was zaterdagavond duidelijk. Alle honderdzoveelduizend deelnemers
hadden deze avond nodig - althans, tot om twintig voor tien die drie fatale
schoten klonken. Het afgelopen jaar was de straat meer en meer het terrein van
rechts geworden, van de tegenstanders van het vredesproces. Op hun demonstraties
trokken de kolonisten, de rechts-radicalen, maar ook de zogenaamde gematigde
oppositie fel van leer tegen de regering, tegen Rabin, tegen Peres, tegen 'de
lafaards en verraders, die ons land overleveren aan het moordenaarsgespuis van
Jasser Arafat'. Op de posters in hun demonstraties verscheen Rabin afgebeeld als
Arabische terrorist met de hoofddoek van Arafat en daaronder de tekst
'moordenaar'. In het parlement noemde een verhitte oppositieleider van de
Likoed, Netanjahoe, Rabin een lafaard, een man die geen nee durft te zeggen
tegen Arafat.

Hier en daar klonken er waarschuwingen. Het verbale geweld zou wel eens om
kunnen slaan in fysiek geweld. En hier en daar werd voorzichtig herinnerd aan
die vorige politieke aanslag, dertien jaar geleden, toen een aanhanger van
rechts een granaat wierp naar een demonstratie van Vrede Nu, waarbij een
demonstrant om het leven kwam.

Maar in plaats van enige poging de verhitte gemoederen tot bedaren te brengen,
leek de kloof die de voor- en tegenstanders van het vredesproces al zo lang
scheidt, slechts te verdiepen. Toen Rabin van de zomer na een aanslag op een bus
in Tel Aviv op de plaats des onheils arriveerde, moest hij in allerijl door zijn
lijfwachten worden weggevoerd, terwijl de woedende menigte oprukte. Op een
demonstratie, verleden maand in Jeruzalem, droegen de rechtse demonstranten een
afbeelding mee van Rabin in SS-uniform. Een week later moest de Israelische
premier worden ontzet tijdens een toespraak in een voorstadje van Tel Aviv,
terwijl een van zijn ministers in zijn auto heen en weer geslingerd werd door de
boze demonstranten.

Bij de voorstanders van het regeringsbeleid groeide de behoefte zich uit te
spreken, weerwoord te bieden, voor de vrede, tegen het geweld. En bij Rabin en
zijn ministers leefde, zo blijkt nu, kennelijk het gevoel dat zij hun greep aan
het verliezen waren, dat een steeds groter deel van het volk zich van hen had
afgekeerd. En de gebeurtenissen waren ernaar. Met de aanslagen van de Hamas in
hartje Israel en de oplaaiende strijd in Libanon, die aan zoveel soldaten het
leven kostte, leek de populariteit van de regering gestaag af te brokkelen.

Rabin was afgelopen dinsdag zichtbaar verrast, zelfs ontroerd, toen hij bij de
uitreiking van de Israelische Oscar voor het eerst in lange tijd met enthousiast
applaus werd begroet. Maar goed, daar zat ook de Israelische boheme, die van
nature links is. Hij twijfelde hardop over het nut van deelname aan een grote
demonstratie van aanhangers van de vrede, al liet hij zich daartoe uiteindelijk
overhalen.

De opkomst was grandioos, de stemming vrolijk, uitgelaten. En ook de introverte
Rabin liet zich meeslepen. Voor het eerst in zijn leven legde hij demonstratief
een arm om zijn rivaal Peres, terwijl de twee zich lieten toejuichen. Voor het
eerst van zijn leven zong hij (bijna) uit volle borst mee met het slotlied
'Sjier Hasjalom', het Vredeslied. "Ik ben geen zanger', had hij in het verleden
altijd gemopperd als men probeerde hem mee te laten zingen.

Het vredeslied vormde de afsluiting van de avond. Dat wil zeggen, het had de
afsluiting moeten zijn. Rabin, omgeven door zijn lijfwachten, liep van het
podium naar de beneden, naar zijn auto. Keerde nog even op zijn schreden terug,
omdat hij vergeten was de organisator van de avond, de oud-burgemeester van Tel
Aviv te bedanken. "Het was een van de mooiste dagen van mijn leven', zei Rabin
tegen hem. Twee minuten later klonken over het plein de fatale schoten.

- Vervolg op pagina 5.

Het gevoel van eenheid is verbrijzeld VERVOLG VAN PAGINA 1

De moord op Jitschak Rabin was niet de eerste politieke moord van het land. De
Nederlandse dichter Jacob Israel de Haan had in de jaren twintig het
bedenkelijke voorrecht vermoord te worden door fanatieke zionisten, vanwege zijn
nauwe banden met Arabische leiders en zijn anti-zionisme. Tien jaar later werd
een voorman van het socialistische zionistische kamp vermoord. En nog eens tien
jaar later een voorman uit het revisionistisch zioniste kamp.

Gisteren waren er ook genoeg politici die meenden dat de tekenen aan de wand er
waren. In de laatste kabinetsvegadering had de minister van woningbouw zijn
collega's tot in de details beschreven hoe hij in zijn auto door demonstranten
was belaagd en met auto en al heen en weer geslingerd. Hij waarschuwde dat het
geweld slechts zou toenemen, dat een aanslag niet uitgesloten was.

Het nationale debat in Israel is altijd zeer heftig geweest. In zekere zin is
het land verdeeld in twee kampen en beschouwt elk kamp het andere als een ramp
voor het land. Rechts noemt zich het nationale kamp, waarbij dus voor links
eigenlijk alleen de titel verrader overblijft. Links betitelt rechts meer dan
eens als 'krankzinnige fanaten', waarmee zowel hun geestesgesteldheid als hun
politieke waarde wordt bedoeld. In een dergelijk verhit debat is de scheidslijn
tussen verbaal en fysiek geweld snel overschreden.

Toch heeft Israel op de moordaanslag op Rabin in eerste instantie met totale
verbijstering en ongeloof gereageerd. De mensen in de bus zaten gisteren met
tranen in hun ogen. In de kiosk barstte iemand in tranen uit terwijl hij de
krant kocht waar op de voorpagina in koeieletters 'Rabin is vermoord' stond
gedrukt.

Het verdriet, de ontsteltenis geldt niet alleen Rabin zelf, hoewel hij na zijn
dood ineens wel gepromoveerd is tot meest geliefd staatsman aller tijden. De
schok is er ook een over de gebeurtenis. Want logischerwijs valt de aanslag te
verklaren als een nieuw toppunt in het escalerende geweld. Emotioneel zien de
Israeliers zich als een hecht volk, een klein volk dat een is vooral tegen de
(voormalig) boze buitenwereld. 'Gij zult niet doden' luidt het eerste gebod.
Voor vele Joden, juist in nationaal religieuze kringen, is dat een gebod dat
voor Joden onderling nog eens duizend keer zwaarder weegt.

De moord op Rabin heeft dat gevoel van eenheid verbrijzeld. En het bewijs
daarvan werd nog het beste geleverd door die enkele reactie van goedkeuring die
hier en daar ook viel te beluisteren.

Een van de ministers zei vlak na de moord dat Israel sinds zaterdagavond niet
meer hetzelfde land is. Maar misschien was het dat jongetje van elf dat gisteren
op de radio het nog het scherpst stelde: Rabin was de vader van ons allemaal en
nu heeft een zoon hem vermoord.

Politiek en staat ; Terrorisme ; Politiek en Staat ; Binnenlandse Politieke
Onrust

LOAD-DATE: May 9, 2003

LANGUAGE: DUTCH

                © 1995 PCM Uitgevers B.V.  All rights reserved.

                              50 of 200 DOCUMENTS

                                     Trouw

                                November 6, 1995

Veel dialoog, geen concessiesPaus werkte met Poolse communisten samen tegen
Moskou'Toekomstige kerk is een groepje getrouwen'

BYLINE: MONIC SLINGERLAND

SECTION: Pg. 6

LENGTH: 1457 words


Tad Szulc, Paus Johannes Paulus II. De biografie. Standaard uitg./Anthos, Baarn.
392 blz. - [f] 59,90.

ANTWERPEN - Koppig is hij, autoritair, onwrikbaar in zijn opvattingen, met groot
politiek inzicht en merkwaardige tegenstrijdigheden in zijn visie. Maar op de
een of andere manier neemt Johannes Paulus II toch iedereen voor zich in.

De Amerikaanse journalist Tad Szulc heeft voor zijn 400 pagina's tellende
biografie zelf ondervonden hoe innemend de paus is. En hoe moeilijk de man die
al zeventien jaar geestelijk leider is van de 700 miljoen rooms-katholieken in
een schema onder te brengen is. Vandaar dat de Amerikaanse president Ronald
Reagan niets begreep van de contacten tussen de paus, de Poolse vakbond
Solidariteit en het Poolse communistische regime in de jaren tachtig.

Om de eerste niet-Italiaanse paus na 456 jaar te kunnen begrijpen, is grondige
kennis van de geschiedenis van diens Poolse vaderland nodig. Toevallig komt
Szulc oorspronkelijk ook uit Polen, dat maakt het makkelijker om wat hij noemt
de 'innerlijke logica' van Karol Wojtyla te doorvorsen.

Want hoe kan de man die politiek en sociaal zo vooruitliep dat hij al in 1982
Jasser Arafat ontving - destijds wereldwijd verguisd als terrorist -
tegelijkertijd alles in het werk stellen om condooms, de pil en abortus van de
aardbodem te vagen, en hardnekkig weigert vrouwen een gelijke plaats als mannen
te geven in de kerk? De paus is in politiek en sociaal opzicht progressief en in
theologisch opzicht conservatief, concludeert Tad Szulc. Maar wat voor menigeen
tegenstrijdig lijkt, is voor de pas zelf een coherent geheel. "Een kwestie van
innerlijke logica', zegt Tad Szulc en voegt er aan toe dat hij, hoe graag hij de
paus ook mag, in zijn boek bepaald niet diens beleid wil verdedigen of
aannemelijk maken.

Vrijdag was hij even in Antwerpen ter gelegenheid van het verschijnen van de
Nederlandse vertaling van zijn boek. "Ik beschrijf wat ik waarneem', zegt hij en
daarbij moet de lezer wel bedenken dat Szulc de prive-briefwisseling tussen de
paus en de Poolse communistische leider generaal Jaruzelski heeft mogen
inkijken, vele gesprekken gevoerd heeft met hoge functionarissen binnen het
Vaticaan, ook met degenen die bij het Tweede Vaticaanse concilie zijn geweest en
met makkers van Wojtyla uit Krakow en Wadowice, waar de paus zijn jeugd
doorbracht.

Om deze overigens niet-geautoriseerde biografie van de paus te kunnen plaatsen
is het van belang te weten dat auteur zelf niet katholiek is. Hij komt uit een
geseculariseerde joodse familie. "Gezien mijn achtergrond sta ik tamelijk
opjectief tegenover de paus en de kerk', zegt Szulc, waarmee hij bedoelt dat hij
zich noch in het kamp van de katholieke fans, noch in het kamp van de katholieke
critici a la de op een zijspoor gezette theoloog Hans Kung bevindt.

Maar in aanmerking genomen dat de r.-k. kerk de afgelopen eeuwen de nodige
agressie tegenover joden heeft laten zien, en dat Polen een antisemitische
reputatie heeft, is het een prikkelend gegeven dat de Poolse paus een joodse
biograaf heeft. Szulc toont aan dat Johannes Paulus II niets antisemitisch in
zich heeft en dat er een directe en rechte lijn loopt tussen de jeugd van de
paus en zijn erkenning, eind 1993, van de staat Israel. De paus heeft altijd
joodse vrienden gehad en is in zijn houding tegenover hen even rechtlijnig en
consequent als in alle andere zaken.

Szulc, die buitenlands correspondent in onder meer Latijns-Amerika was en
jarenlang voor de New York Times over het Witte Huis schreef, heeft vooral
aandacht voor de politieke activiteiten van de paus. Deze benadering, samen met
de uitgebreide beschrijving van de jeugd van Karol Wojtyla, maken deze biografie
razend interessant. Gedetailleerd en op basis van nooit eerder onthulde bronnen
beschrijft Szulc hoe mede dankzij het politieke vernuft van de paus het
communisme in Oost-Europa ineenstortte.

In Polen stonden de katholieke kerk en de communistische regering in een
merkwaardige verhouding tot elkaar. Gezien de tegen iedere godsdienst gerichte
ideologie van het communisme waren de kerk en regering tegenstanders. Maar ze
hadden een gemeenschappelijke liefde: Polen, en beiden zagen in Moskou een
gevaar.

Dat schiep zo'n band dat kerk en staat onderling op een voor buitenstaanders
ondoorzichtige manier toch contact met elkaar gehouden hebben: katholieken en
communisten duldden elkaar en wisten dat ze elkaar nodig hadden. Vanuit deze
context is de zo kenmerkende houding van Johannes Paulus II te herkennen: de
dialoog te voeren zonder ook maar iets van de eigen opvattingen prijs te geven.

In deze omstandigheden werd Wojtyla dankzij de communisten aartsbisschop van
Krakow, het opstapje tot zijn pausschap. Nu waren er, toen hij paus werd, al
contacten tussen het Vaticaan en Moskou. Johannes Paulus II zette die contacten
voort en bouwde ze uit. Door zich discreet van een veroordeling van het
communisme te onthouden, hield hij de lijnen met Moskou en Warschau open en dat
bleek van belang toen Polen in 1981 in een diepe crisis terechtkwam.

De positie die de paus innam ten opzichte van de verboden vakbond Solidariteit,
de communistische generaal Jaruzelski en de Amerikaanse president Reagan, ook
belanghebbende in het conflict, was tekenend. Hij steunde Solidariteit door Lech
Walesa met een bezoekje te vereren maar veroordeelde samen met de Poolse
bisschoppen de harde economische sancties die de Amerikanen namen om het
democratiseringsproces te versterken.

In het zwart-wit denken van de Reagan waren deze twee zaken volstrekt met elkaar
in tegenspraak. Maar de president wist dan ook niets van de intensieve geheime
contacten tussen de communistische generaal Jaruzelski en Johannes Paulus II,
die samen een strategie uitzetten om in deze omstandigheden bloedvergieten te
voorkomen.

In het laatste hoofdstuk laat Szulc een anonieme functionaris van het Vaticaan
zeggen dat de Poolse paus in moreel en politiek opzicht een succesvol
wereldleider is, maar gefaald heeft als hoofd van de kerk. Want terwijl het
communisme in Oost-Europa mede dankzij de paus in elkaar is gestort, verliest de
kerk aanhang en halen de gelovigen hun schouders op over zijn strijd tegen pil,
abortus en vrouwelijke priesters.

Het is tekenend voor de paus dat hij ten aanzien van de seksuele moraal geen
concessies doet, al realiseert hij zich dat een ruimer standpunt de kerk
wellicht meer leden zou opleveren. "Hij heeft zich erbij neergelegd dat de kerk
van de toekomst uit een kleine groep trouwe aanhangers zal bestaan', zegt Szulc.

Hij onthult in zijn boek dat de paus een van de belangrijkste auteurs was van de
encycliek Humanae Vitae, die in 1968 onder paus Paulus VI uitkwam en die de
katholieken verbood voorbehoedmiddelen te gebruiken.

Toen Tad Szulc zelf tijdens de voorbereiding van deze biografie met de paus
sprak - in het Pools dat hij niet verleerd had - heeft hij het onderwerp abortus
niet aangesneden. "Zonde van de tijd.' Overigens deelt hij de analyse van de
paus dat het wereldwijd verschaffen van middelen voor geboortebeperking geen
oplossing is voor het probleem van de armoede. "In al mijn correspondentschappen
in Derde-Wereldlanden heb ik gezien dat mensen zoveel kinderen krijgen omdat er
zo'n hoge kindersterfte is en ouders er aan hechten dat er kinderen zijn die
later voor hen zorgen. Met het ontbreken van anticonceptiva heeft dat niets te
maken.'

In zijn beschrijving van de paus onthoudt Szulc zich van al te speculatieve
interpretaties. Zo legt hij geen verband tussen het feit dat de paus op jonge
leeftijd zijn moeder en broer verloor en daarna ook nog zijn vader, en zijn
verheerlijking van het gezin, met de bijbehorende felle en absolute afwijzing
van abortus.

Zo deelt hij ook de verbazing van de lezer die zich afvraagt hoe het kan dat de
man die in zijn jonge jaren zeer verdienstelijke toneelstukken schreef, met
levendige dialogen, nu encyclieken produceert die niet om door te komen zijn, zo
zwaar en taai.

Wojtyla had trouwens acteur willen worden, en hoewel zijn studiemakkers en zijn
mede-arbeiders in de kalksteengroeve en daarna de sodafabriek waar hij begin
jaren veertig werkte, allang een priester in hem zagen, duurde het lang voor hij
zelf de geestelijke staat als roeping ervoer. Voor die tijd heeft hij twee keer
met een meisje gedanst, en het getuigt van Tad Szulc' grondigheid dat hij de
lezer laat weten wanneer, waar en met wie dat was.

Bisschop Karol Wojtyla te Rome in 1962 tussen andere prelaten die het Tweede
Vaticaans Concilie bijwonen (afbeelding links), de huidige paus nog voor zijn
eerste verjaardag (midden) en als student aan de universiteit van Krakow, herfst
1938 (rechts). FOTO'S UIT BESPROKEN BOEK

LOAD-DATE: May 9, 2003

LANGUAGE: DUTCH

                © 1995 PCM Uitgevers B.V.  All rights reserved.

                              51 of 200 DOCUMENTS

                                Algemeen Dagblad

                                November 6, 1995

Spaanse politie pakt terrorist op

SECTION: Buitenland; Pg. 9

LENGTH: 90 words


    Madrid - De Spaanse politie heeft opnieuw een leider van de linkse
terreurbeweging Grapo gearresteerd. Jose Ortin Martinez, een van de vier
leiders, werd zaterdag bij Valencia opgepakt. Vrijdag werden ook al elf
Grapo-activisten opgepakt, onder wie Enrique Cuadra Encheandia en zijn
levensgezellin Concepcion Gonzalez Rodriquez. De twee hebben bekend te hebben
meegedaan aan de ontvoering van de ondernemer Publio Cordon Millan, die sinds 27
juni spoorloos is.

    Terrorisme ; Politiek en Staat ; Binnenlandse Politieke Onrust

LOAD-DATE: May 7, 2003

LANGUAGE: DUTCH

                © 1995 PCM Uitgevers B.V.  All rights reserved.

                              52 of 200 DOCUMENTS

                                   Het Parool

                                November 6, 1995

Woede, droefenis maar ook vreugde

SECTION: Pg. 3

LENGTH: 618 words


(Van onze redactie buitenland) AMSTERDAM - In het overgrote deel van de wereld
is met droefheid en woede gereageerd op de moord op de Israelische premier
Jitschak Rabin. Veel leiders spraken de hoop uit dat het vredesproces wordt
voortgezet. Alleen de gezworen vijanden van de joodse staat juichten over de
dood van Rabin. Libie zei dat de premier een terrorist was die Arabisch bloed
aan zijn handen had. Syrie daarentegen veroordeelde de moord.

De Amerikaanse minister van buitenlandse zaken Warren Christopher nam
zaterdagavond, meteen na de aanslag, telefonisch contact op met de Syrische
president Hafez al-Assad. Tijdens dat gesprek noemde Assad de dood van Rabin een
tragisch voorval, zei gisteren een Amerikaanse functionaris.

Een officiele Syrische reactie bleef uit. Niettemin zeiden Syrische diplomaten
te verwachten dat Damascus zal blijven streven naar een vredesakkoord met
Israel. Syrie en bondgenoot Libanon zijn de enige buurlanden die nog geen vrede
hebben gesloten met Israel.

De Amerikaanse president Clinton beklemtoonde dat het vredesproces ook zonder
Rabin moet doorgaan. 'Er moet vrede zijn, en er zal vrede zijn. Dat is premier
Rabins laatste wilsbeschikking,' aldus een geemotioneerde Clinton, die in 1993
Rabin en PLO-leider Arafat tot hun historische handdruk wist te bewegen. Terwijl
de president tegen de tranen vocht, en zijn stem op het punt stond te breken,
zei hij ten afscheid: 'Sjalom, chaver. Tot ziens, vriend.'

Arafat reageerde aangeslagen op Rabins dood. 'Ik ben zeer droevig over deze
verschrikkelijke misdaad.' Arafat, jarenlang een van de grootste vijanden van
Rabin, prees de vermoorde premier als 'een van Israels moedige leiders en
vredestichters'. Arafat gaat niet naar de begrafenis in Jeruzalem uit angst dat
zijn aanwezigheid een reactie zal uitlokken van Israelische haviken.

De zieke Russische president Jeltsin liet via zijn woordvoerder weten dat
extremistische krachten er kennelijk op uit zijn het vredesproces te doen
mislukken. Jeltsin zei te vrezen dat zij 'het Midden-Oosten opnieuw willen
dompelen in lijden en bloed'.

De Amerikaanse oud-minister van buitenlandse zaken Kissinger, die zijn tranen
met moeite kon bedwingen, beschreef Rabin als 'een groot man die een eenzame weg
insloeg uit plichtsbesef voor zijn volk'. De dood van Rabin accentueerde de
politieke scheidslijnen in de Arabische wereld. Terwijl de meeste Arabische
leiders de moord veroordeelden, was het feest bij radicale Palestijnse
groeperingen en fundamentalisten in Libanon.

'Wij zijn gelukkig over de dood van de tiran. Wij zouden nog gelukkiger zijn als
we hem zelf hadden gedood,' zei sjeik Nasrallah van de pro-Iraanse Hezbollah.
Een blad van deze beweging zette vol leedvermaak de kop op de voorpagina: 'Een
jood doodde een jood.'

Ook de radicale Palestijnse leider Ahmed Jibril betreurde het dat de moordenaar
geen Palestijn was. De Iraanse president Rafsanjani zag de moord als de
'goddelijke wraak' voor de dood vorige maand van Fathi Shqaqi, een leider van
radicaal-islamitische Jihad. Hij werd op Malta gedood, vermoedelijk door Israels
geheime dienst.

De Jordaanse koning Hoessein toonde zich geschokt door de moord. Hij sprak van
een 'persoonlijke klap en het verlies van een vriend'. De Egyptische president
Hosni Moebarak is vandaag aanwezig bij de begrafenis. Het wordt zijn eerste
bezoek aan Israel. Andere prominente aanwezigen zijn Clinton, de Britse premier
John Major, de Franse president Jacques Chirac, en de Duitse kanselier Helmut
Kohl.

Rabin (r) kort voor zijn dood samen met Peres bij de vredesdemonstratie. FOTO
REUTER Israeliers zoeken troost bij elkaar buiten het ziekenhuis waar Rabin
overleed. FOTO REUTER

LOAD-DATE: May 9, 2003

LANGUAGE: DUTCH

                               © 1995 Het Parool

                              53 of 200 DOCUMENTS

                                De Gelderlander

                                November 6, 1995

Andreotti moet terechtstaan wegens moord

Door onze correspondent

SECTION: Pagina 1, Pg. 1

LENGTH: 147 words


ROME - De Italiaanse oud-premier Giulio Andreotti moet terechtstaan wegens
moord. Volgens de rechter-commissaris van de Centraalitaliaanse stad Perugia
zijn er voldoende aanwijzingen om Andreotti, die veertig jaar lang de
voornaamste politicus van Italie is geweest, aan te klagen voor de moord op de
journalist Mino Pecorelli.

Met de 76-jarige Andreotti zullen ook zijn vertrouweling Claudio Vitalone,
oud-minister van buitenlandse handel, en drie mafiosi worden berecht.

Pecorelli, hoofdredacteur van het rechtse blad OP, werd in maart 1979 vermoord
door twee mannen die later zijn geidentificeerd als de Siciliaanse gangster
Michelangelo La Barbera en Massimo Carminati, een voormalige neofascistische
terrorist. Pecorelli zou Andreotti en zijn hofhouding hebben gechanteerd met
vertrouwelijke informatie van de geheime dienst en daarmee zijn eigen doodvonnis
hebben getekend.

LOAD-DATE: November 9, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              54 of 200 DOCUMENTS

                                De Gelderlander

                                November 6, 1995

Spaanse politie pakt terrorist op

LENGTH: 130 words


MADRID (AFP/DPA) - De Spaanse politie heeft zaterdag opnieuw een leider van de
linkse terreurbeweging Grapo (Antifascistische Verzetsgroepen van de Eerste
Oktober) gearresteerd. De politie pakte een van de vier 'historische leiders',
Jose Ortin Martinez, in de omgeving van Valencia op.

Vrijdag bracht de politie de Grapo ook al een zware slag toe met elf arrestaties
die in verschillende steden werden verricht. Daarbij behoorden twee andere
leiders van het eerste uur.

De Grapo begon haar operaties op 1 oktober 1975, nadat het bewind van generaal
Franco vijf extreem-linkse militanten had laten executeren. De aanslagen van de
Grapo hebben aan zeker 82 mensen het leven gekost.

LOAD-DATE: November 9, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              55 of 200 DOCUMENTS

                                De Gelderlander

                                November 6, 1995

Woede en droefheid over moord - Radicale islamitische groepen tonen zich
verheugd over aanslag op Rabin

SECTION: Buitenland, Pg. 1

LENGTH: 734 words


DEN HAAG (AFP/DPA/RTR) - In het overgrote deel van de wereld is met droefheid en
woede gereageerd op de moord op de Israelische premier Rabin.  Alleen sommige
radicale islamitische groepen toonden zich verheugd over de aanslag.

De Amerikaanse president Clinton beklemtoonde dat het vredesproces ook zonder
Rabin door moet gaan. "Er moet vrede zijn, en er zal vrede zijn. Dat is premier
Rabins laatste wilsbeschikking." De geemotioneerde Clinton, die in 1993 Rabin en
PLO-leider Arafat tot hun historische handdruk wist te bewegen, zei ten
afscheid: "Shalom, haver." (Tot ziens, vriend.)

Arafat reageerde geschokt op de dood van Rabin: "Ik ben zeer droevig over deze
verschrikkelijke misdaad tegen een van de gangmakers van de vrede." Hij sprak
'in naam van het Palestijnse volk' zijn medeleven uit aan mevrouw Rabin, haar
gezin en het hele Israelische volk.

De zieke Russische president Jeltsin liet via zijn woordvoerder weten dat
extremistische krachten het vredesproces blijkbaar willen doen falen en "het
Midden-Oosten opnieuw willen dompelen in lijden en bloed". De Franse president
Chirac noemde Rabin "een groot staatsman". De Amerikaanse oud-minister van
buitenlandse zaken Kissinger, die zijn tranen met moeite kon bedwingen,
beschreef Rabin als "een groot man die een eenzame weg insloeg uit plichtsbesef
voor zijn volk".

Paus Johannes Paulus II zei te verwachten dat Israel op het gekozen pad zal
voortgaan. De bloedige daad mag geen obstakel worden bij het streven naar vrede,
maar moet juist tot verzoening aansporen.

De Egyptische president Hosni Mubarak veroordeelde de moord in sterke
bewoordingen. Mubarak noemde Rabin een 'voorstander van de vrede'. Hij zei dat
de Israelische leider was vermoord door de "verraderlijke kogels van de
tegenstanders van de vrede".

De Jordaanse koning Hussein toonde zich 'geschokt' en sprak over een "grote
persoonlijke klap en het verlies van een vriend, die een martelaar voor de vrede
is geworden". Hij veroordeelde de 'krachten der duisternis' die voor de aanslag
verantwoordelijk zijn.

  Blij

De Syrische regering gaf geen enkel commentaar op de moordaanslag en dood van
Rabin. Syrie en Israel voeren sinds 1991 vredesbesprekingen, maar de laatste
tijd is daarin geen enkele vooruitgang te bespeuren. Ook de Libanese premier
Rafic Hariri weigerde te reageren op de terreurdaad in Tel Aviv.

Moslim-fundamentalisten van de islamitische beweging Hezbollah reageerden in
Libanon opgelucht en blij op de moord. Duizenden radicale Palestijnen en
Libanezen demonstreerden in Beiroet en riepen leuzen als 'Dood aan Israel!'. De
pro-Iraanse Hezbollah bracht gisteren een extra editie uit van haar weekblad
Al-Ahed. Daarin wordt "het terroristische verleden van Rabin in Libanon en
Palestina" beschreven. Hezbollah-leider sjeik Nasrallah verklaarde: "Wij zijn
gelukkig over de dood van de tiran. Wij zouden nog gelukkiger zijn als we hem
zelf hadden gedood."

De nieuwe leider van de Islamitische Jihad, Ramadan Abdallah Shallah, zei de
moord op Rabin niet te betreuren en noemde de Israelische leider "de nummer een
terrorist van de wereld". Shallah volgde vorige week Fathi Shqaqi op, die op 26
oktober op Malta werd vermoord, vermoedelijk door de Israelische geheime dienst
Mossad.

Ook uit Iran en Libie kwamen commentaren waaruit sympathie blijkt voor de
moordenaar. Volgens Libie was Rabin een terrorrist die met Arabisch bloed aan
zijn handen is gestorven. De Iraanse president Rafsanjani noemde de moord
'goddelijke wraak' voor de dood van Shqaqi.

LOAD-DATE: November 9, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              56 of 200 DOCUMENTS

                       Algemeen Nederlands Persbureau ANP

                               November 5, 1995
                          01:25 Central European Time

MOORD RABIN;
 Syrie heeft geen commentaar op dood Rabin

Daling

SECTION: BUITENLAND

LENGTH: 733 words

DATELINE: DAMASCUS/CAIRO (RTR/AFP)


Syrie heeft zaterdag de moord op Rabin kort gemeld, maar er geen commentaar op
gegeven. De Egyptische president Hosni Mubarak daarentegen veroordeelde de moord
op de Israelische leider in sterke bewoordingen en noemde hem een "voorstander
van de vrede".

De nieuwe leider van de Islamitische Jihad, Ramadan Abdallah Shallah, zei de
moord op Rabin niet te betreuren en noemde de Israelische leider "de nummer een
terrorist van de wereld".  Shallah volgde vorige week Fathi Shqaqi op, die op 26
oktober op Malta werd vermoord, vermoedelijk door de Israelische geheime dienst
Mossad.

Het Syrische persbureau Sana gaf diverse berichten over de aanslag en de moord
op Rabin en baseerde zich daarbij op de berichtgeving van de internationale
persbureaus en berichten van de Israelische televisie. Sana meldde ook dat
minister van buitenlandse zaken Peres de functie van Rabin heeft waargenomen.
Van de Syrische regering werd echter geen enkel commentaar gegeven op de
moordaanslag en dood van Rabin.

Syrie en Israel houden sinds 1991 vredesgesprekken, maar de laatste tijd is
daarin geen enkele vooruitgang te bespeuren. Het grote breekpunt is de
terugtrekking van het Israelische leger uit de Hoogten van Golan.

Mubarak "betreurde" de dood van Rabin. Hij zei dat de Israelische leider was
vermoord door de "verraderlijke kogels van de tegenstanders van de vrede".

De Egyptische staatstelevisie onderbrak haar uitzendingen om de dood van Rabin
aan te kondigen. In zijn verklaring zei Mubarak dat "verscheidene mannen met
principes" hun leven voor de vrede in de regio hebben gegeven. Hij doelde onder
meer ook op een van zijn voorgangers, Anwar Sadat, die in 1981 werd vermoord
door militante moslims. Sadat sloot in 1979 als eerste Arabische leider een
vredesverdrag met Israel.

Eerder hadden PLO-leider Yasser Arafat en de Jordaanse koning Hussein al
"geschokt" gereageerd op de dood van Rabin.  Moslim-fundamentalisten van de
islamitische beweging Hezbollah en islamitische Jihad reageerden in Libanon
opgelucht en blij op de moordpartij. Ook enkele PLO-dissidenten, tegenstanders
van het vredesproces, verwelkomden de dood van Rabin. "Wij feliciteren de
Palestijnse-, Arabische en moslim-volkeren", zei Mounir Maqdah, een dissidente
PLO-leider van het grootste Palestijnse vluchtelingenkamp in Libanon.

De Libanese premier Rafic Hariri weigerde te reageren op de terreurdaad in Tel
Aviv.


LOAD-DATE: November 6, 1995

LANGUAGE: Dutch / Nederlands

PUB-TYPE: News Wire

            Copyright 1995 Stichting Algemeen Nederlands Persbureau

                              57 of 200 DOCUMENTS

                       Algemeen Nederlands Persbureau ANP

                               November 5, 1995
                          05:32 Central European Time

MOORD RABIN;
 Ontsteltenis na moord op Israelische premier Rabin

Daling

SECTION: BUITENLAND

LENGTH: 1666 words

DATELINE: TEL AVIV (RTR/AFP/DPA)


De internationale gemeenschap heeft met ontsteltenis gereageerd op de dood van
de Israelische premier Yitzhak Rabin, die zaterdagavond in Tel Aviv tijdens de
grootste vredesdemonstratie van de afgelopen jaren door een joodse student werd
vermoord.

Israel is in diepe rouw verzonken. "De zwartste dag uit de geschiedenis van
Israel", was de algehele teneur van de reacties.  Veel Israeliers barstten in
huilen uit en waren uitzinnig van vertwijfeling en woede over de dood van hun
premier. Rabin wordt maandagmiddag in Tel Aviv begraven.

De dader, de 27-jarige Yigal Amir, een joodse rechtenstudent aan de universiteit
van Tel Aviv, zei in opdracht van God te hebben gehandeld en geen spijt te
hebben van zijn daad. Volgens de politie heeft hij twee keer eerder geprobeerd
Rabin te doden, maar die pogingen strandden wegens de goede
veiligheidsmaatregelen. Amir zou geheel op eigen initiatief drie kogels hebben
afgevuurd op Rabin, die in een ziekenhuis in Tel Aviv op de operatietafel
overleed.  Journalisten zeiden dat Amir betrokken is geweest bij de bouw van
illegale nederzettingen op de Westelijke Jordaanoever, maar dat hij geen
strafblad had.

PLO-leider Yasser Arafat, die Rabin's vrouw kort na de aanslag opbelde, zei
"bedroefd en geschokt" te zijn. De Jordaanse koning Hussein noemde Rabin "een
soldaat van de vrede". De Amerikaanse president Clinton toonde zich "diep
bedroefd" en noemde Rabin een "groot leider voor de vrede en een goede vriend".
Minister Van Mierlo van buitenlandse zaken bestempelde de aanslag als "te
gruwelijk voor woorden" en "een laffe moord". De Egyptische president Mubarak
zei dat "verscheidene mannen met principes" hun leven voor de vrede in de regio
hebben gegeven. Hij trok een vergelijking met een van zijn voorgangers, Anwar
Sadat, die in 1981 werd vermoord door militante moslims. Sadat sloot in 1979 als
eerste Arabische leider een vredesverdrag met Israel.

Waarnemend premier, Shimon Peres, zei kort na de dood van zijn "partner in het
vredesproces" dat Israel vastbesloten is onverdroten door te gaan met het zoeken
naar vrede met de Arabieren. Clinton, secretaris-generaal van de VN Boutros
Boutros Ghali, koning Hussein en Mubarak zeiden ook dat het streven naar vrede
moet worden doorgezet of zelfs geintensiveerd.

"Wij zijn allen vastbesloten de weg van de vrede verder te bewandelen, die
Yitzhak Rabin heeft uitgestippeld. Dat is het testament, dat hij ons heeft
nagelaten", verklaarde Peres tegenover journalisten. Clinton had het over "de
blijvende nalatenschap van Rabin".

Peres stond de pers te woord in het ministerie van defensie, waar de regering in
buitengewone zitting bijeen was gekomen.  "Rabin was een zeldzame leider in de
geschiedenis van het joodse volk, een man die zijn onderdanen moedig naar de
vrede leidde. Hij heeft een revolutie in het Midden-Oosten ontketend", aldus
Peres.  Arafat zei te hopen "de tragedie te boven te komen die het vredesproces
heeft getroffen".

De enige dissonante geluiden kwamen van Syrie en radicale tegenstanders van het
vredesproces in het Midden-Oosten. Syrie meldde de moord op Rabin kort, maar
onthield zich verder van commentaar. De nieuwe leider van de Islamitische Jihad,
Ramadan Abdallah Shallah, zei de moord op Rabin niet te betreuren en noemde de
Israelische leider "de nummer een terrorist van de wereld".  Shallah volgde
vorige week Fathi Shqaqi op, die op 26 oktober op Malta werd vermoord,
vermoedelijk door de Israelische geheime dienst Mossad. Het Iraanse persbureau
Irna verklaarde dat Rabin met "gelijke munt is terugbetaald" wegens de aanslag
op Shqaqi.

In Libanon betuigden radicale tegenstanders van het vredesproces hun vreugde
over de dood van Rabin door in de lucht te vuren.  Aanhangers van de militante
islamitische groepering Hezbollah schoten in Beiroet, Sidon en Ba'albek
lichtkogels af.

Het Israelische leger sloot in de nacht van zaterdag op zondag de Gazastrook en
de Westelijke Jordaanoever tot nader order af voor alle verkeer. Palestijnse
gebieden worden om de haverklap afgesloten uit angst voor aanslagen door
extremisten.

De 73-jarige Israelische premier, die in september in Washington een akkoord
sloot met de PLO over de uitbreiding van het Palestijnse zelfbestuur, sprak
eerder op de avond de grootste vredesdemonstratie toe die de afgelopen jaren in
Israel was gehouden. Rabin hield een pleidooi voor vrede met de Palestijnen,
maar hij werd juist vermoord door een tegenstander van de toenadering van Israel
met het volk van Arafat. Op het eind van Rabins rede schoot de orthodoxe jood
Amir de premier neer. Ruim 100.000 mensen hadden de premier steun betuigd bij
zijn oproepen tot vrede.

"Deze demonstratie moet het Israelische volk, joden in de gehele wereld, en
velen in het Westen en elders laten zien dat het volk van Israel vrede wil en
die vrede ondersteunt", waren de laatste woorden van Rabin voor hij werd
neergeschoten. "Ik heb altijd geloofd dat de meeste mensen vrede willen en
bereid zijn daarvoor risico's te nemen", zei hij tegen de massaal opgekomen
demonstranten.

"De Israelische regering kondigt met grote droefheid en in een schocktoestand de
dood aan van premier Yitzhak Rabin, vanavond vermoord in Tel Aviv", verklaarde
Eytan Haber, woordvoerder van het Israelische kabinet, kort na de fatale
schietparij.

Onmiddellijk na de aanslag waren ambulances ter plekke. Volgens een getuige werd
de premier op een brancard weggevoerd en naar de intensive-care afdeling van het
plaatselijke Ichilov-ziekenhuis vervoerd. Op Rabins borst en (onder)buik waren
bloedvlekken te zien.

Bij de televisie kwam, nog voor bekend was dat Rabin was overleden, een
verklaring binnen waarin een extremistische joodse organisatie de aanslag
opeiste. "Deze keer zijn we er niet in geslaagd hem te doden, maar de volgende
keer zal dat wel lukken", verklaarde een anonieme beller tegen de televisie. De
beller zou hebben gesproken uit naam van de "organisatie joodse wrekers".

De Israelische minister van binnenlandse zaken, Ehud Barak, volgt Rabin op als
minister van defensie. Volgens regeringsbronnen onderbrak Barak een bezoek aan
de Verenigde Staten. Hij reisde zaterdagavond met een speciale vlucht van El Al
terug naar Israel.  Barak was vroeger opperbevelhebber van het Israelische
leger.


LOAD-DATE: November 6, 1995

LANGUAGE: Dutch / Nederlands

PUB-TYPE: News Wire

            Copyright 1995 Stichting Algemeen Nederlands Persbureau

                              58 of 200 DOCUMENTS

                       Algemeen Nederlands Persbureau ANP

                               November 5, 1995
                          19:22 Central European Time

MOORD RABIN;
 Wereld geschokt door moord op Rabin - sommige moslims blij

Verfuss

SECTION: BUITENLAND

LENGTH: 1240 words

DATELINE: DEN HAAG (AFP/DPA/RTR)


In het overgrote deel van de wereld is met
 droefheid en woede gereageerd op de moord op de Israelische premier Rabin.
Alleen sommige radicale islamitische groepen toonden zich verheugd over de
aanslag.

De Amerikaanse president Clinton beklemtoonde dat het vredesproces ook zonder
Rabin door moet gaan. "Er moet vrede zijn, en er zal vrede zijn. Dat is premier
Rabins laatste wilsbeschikking." De geemotioneerde Clinton, die in 1993 Rabin en
PLO-leider Arafat tot hun historische handdruk wist te bewegen, zei ten
afscheid: "Shalom, chaver." (Tot ziens, vriend.)

Arafat reageerde geschokt op de dood van Rabin: "Ik ben zeer droevig over deze
verschrikkelijke misdaad tegen een van de gangmakers van de vrede." Hij sprak
"in naam van het Palestijnse volk" zijn medeleven uit aan mevrouw Rabin, haar
gezin en het hele Israelische volk.

De zieke Russische president Jeltsin liet via zijn woordvoerder weten dat
extremistische krachten het vredesproces blijkbaar willen doen falen en "het
Midden-Oosten opnieuw willen dompelen in lijden en bloed". De Franse president
Chirac noemde Rabin "een groot staatsman". De Amerikaanse oud-minister van
buitenlandse zaken Kissinger, die zijn tranen met moeite kon bedwingen,
beschreef Rabin als "een groot man die een eenzame weg insloeg uit plichtsbesef
voor zijn volk".

Paus Johannes Paulus II zei te verwachten dat Israel op het gekozen pad zal
voortgaan. De bloedige daad mag geen obstakel worden bij het streven naar vrede,
maar moet juist tot verzoening aansporen.

De Egyptische president Hosni Mubarak veroordeelde de moord in sterke
bewoordingen. Mubarak noemde Rabin een "voorstander van de vrede". Hij zei dat
de Israelische leider was vermoord door de "verraderlijke kogels van de
tegenstanders van de vrede". In zijn verklaring zei Mubarak dat "verscheidene
mannen met principes" hun leven voor de vrede in de regio hebben gegeven. Hij
doelde onder meer op een van zijn voorgangers, Anwar Sadat, die in 1981 werd
vermoord door militante moslims. Sadat sloot in 1979 als eerste Arabische leider
een vredesverdrag met Israel. De Egyptische staatstelevisie onderbrak haar
uitzendingen om de dood van Rabin te melden.

De Jordaanse koning Hussein toonde zich "geschokt" en sprak over een "grote
persoonlijke klap en het verlies van een vriend, die een martelaar voor de vrede
is geworden." Hij veroordeelde de "krachten der duisternis" die voor de aanslag
verantwoordelijk zijn.

De Syrische regering gaf geen enkel commentaar op de moordaanslag en dood van
Rabin. Syrie en Israel voeren sinds 1991 vredesbesprekingen, maar de laatste
tijd is daarin geen enkele vooruitgang te bespeuren. De Libanese premier Rafic
Hariri weigerde te reageren op de terreurdaad in Tel Aviv.

Moslim-fundamentalisten van de islamitische beweging Hezbollah reageerden in
Libanon opgelucht en blij op de moord. Duizenden radicale Palestijnen en
Libanezen demonstreerden in Beiroet en riepen leuzen als "Dood aan Israel!". De
pro-Iraanse Hezbollah bracht zondag een extra-editie uit van haar weekblad
Al-Ahed.  Daarin wordt "het terroristische verleden van Rabin in Libanon en
Palestina" beschreven en staan foto's die blijkens het onderschrift "de vreugde
in de straten van Beiroet en omgeving laten zien". Een kop vol leedvermaak op de
voorpagina luidt: "Een jood doodde een jood." Hezbollah-leider sjeik Nasrallah
verklaarde: "Wij zijn gelukkig over de dood van de tiran. Wij zouden nog
gelukkiger zijn als we hem zelf hadden gedood."

De nieuwe leider van de Islamitische Jihad, Ramadan Abdallah Shallah, zei de
moord op Rabin niet te betreuren en noemde de Israelische leider "de nummer een
terrorist van de wereld".  Shallah volgde vorige week Fathi Shqaqi op, die op 26
oktober op Malta werd vermoord, vermoedelijk door de Israelische geheime dienst
Mossad.

De Volksfront voor de Bevrijding van Palestina van George Habash verklaarde:
"Het Palestijnse volk is nu af van een van de moordenaren wier handen onder
bloed van onze vrouwen enkinderen zitten."

Ook uit Iran en Libie kwamen commentaren waaruit sympathie blijkt voor de
moordenaar. Volgens Libie was Rabin een terrorrist die met Arabisch bloed aan
zijn handen is gestorven. De Iraanse president Rafsanjani noemde de moord
"goddelijke wraak" voor de dood van Shqaqi. In Irak werd de moord op "de premier
van de zionistische vijand" zonder commentaar bekendgemaakt.


LOAD-DATE: November 6, 1995

LANGUAGE: Dutch / Nederlands

PUB-TYPE: News Wire

            Copyright 1995 Stichting Algemeen Nederlands Persbureau

                              59 of 200 DOCUMENTS

                                     Trouw

                                October 31, 1995

Militante milieugroep prikt banden van dure auto's lek

LENGTH: 276 words


Van een onzer verslaggevers DE BILT - Een groepering die zich het
'Milieu-bevrijdingsteam' noemt heeft gisternacht bij auto-importeur Hessing in
De Bilt zo'n vijfhonderd banden van ruim tweehonderd auto's lekgeprikt. Dure
auto's van de merken Bentley en Rolls Royce moesten het ontgelden.

Het met waterverf opkalken van teksten als 'he, vieze auto de aarde sterft',
'mensen doodrijder' en 'milieu-terrorist' op de lak van de auto's was een andere
manier om zich uit te leven op het autopark van Hessing. De groepering heeft de
actie zelf met een handgeschreven verklaring wereldkundig gemaakt. Hessing heeft
de beschadiging inmiddels bevestigd.

De actievoerders hebben met de actie op hun manier gehoor willen geven aan de
oproep van het Earth Liberation Front om in de week van 28 oktober tot en met 5
november de milieuactieweek Earth Night te houden.

Volgens de woordvoerster van het autobedrijf was Hessing nog niet eerder
slachtoffer van zo'n actie. "We hebben geen flauw idee waarom juist wij voor
deze daad zijn uitverkoren', zegt een woordvoerster. Hessing weigert een
schatting te geven van de (niet door verzekering gedekte) schade. Het bedrijf
moest door de politie worden overgehaald om aangifte te doen. De importeur
verwacht enkele dagen nodig te hebben om alle auto's op te knappen.

Het is de tweede keer dit jaar dat de actiegroep van zich laat horen. In
februari bekladden leden van het Milieu-bevrijdingsteam honderden auto's van
importeur Pon in Leusden met witte verf.

Vernielingen en vandalisme ; Recht ; Criminaliteit ; Delicten ; Producten ;
Algemeen ; Bedrijfsleven ; Economie ; Milieu ; Natuur en Milieu

LOAD-DATE: May 9, 2003

LANGUAGE: DUTCH

                © 1995 PCM Uitgevers B.V.  All rights reserved.

                              60 of 200 DOCUMENTS

                       Algemeen Nederlands Persbureau ANP

                               October 31, 1995
                          15:23 Central European Time

CRI: weinig bekend over milieuvandalen

Selbach

SECTION: BINNENLAND

LENGTH: 360 words

DATELINE: ZOETERMEER (ANP)


De Nederlandse politie heeft nauwelijks inzicht in de activiteiten van het
Milieu Bevrijdingsteam en het Earth Liberation Front (ELF). Dat heeft een
woordvoerster van de Centrale Recherche Informatiedienst (CRI) dinsdag
desgevraagd gezegd.  Volgens de dienst is de tweede groepering in elk geval
afkomstig uit Groot-Brittannie, met aanhangers in Nederland. Over de grootte van
het Bevrijdingsteam of over zijn leden is zo goed als geen informatie
beschikbaar.

Het Milieubevrijdingsteam zei maandag verantwoordelijk te zijn voor onder meer
het massaal lekprikken van autobanden bij een auto-importeur in De Bilt. Het
bekladde ook dure wagens met leuzen als "milieu-terrorist." Volgens een met de
hand geschreven verklaring hebben de actievoerders gehandeld na een oproep van
het ELF tot een milieu-actieweek. Die moet duren tot en met 5 november.

Volgens de CRI zijn de militante milieuvandalen slechts zeer beperkt actief in
ons land. "Een tot twee maal per jaar steken ze de kop op." Het Bevrijdingsteam
smeurde ook eerder dit jaar auto's onder de verf. Eind 1993 waren honderden
banden van nieuwe wagens doelwit van steekgrage actievoerders die zich destijds
het Milieu Bevrijdingsfront noemden.


LOAD-DATE: November 1, 1995

LANGUAGE: Dutch / Nederlands

PUB-TYPE: News Wire

            Copyright 1995 Stichting Algemeen Nederlands Persbureau

                              61 of 200 DOCUMENTS

                                Brabants Dagblad

                                October 31, 1995

Milieugroep steekt banden lek bij auto-importeur

SECTION: Pg. 5

LENGTH: 187 words


DE BILT - Onbekenden, verenigd in wat zij het Milieu Bevrijdingsteam noemen,
hebben gisternacht bij auto-importeur Hessing in De Bilt ongeveer vijfhonderd
banden van ruim tweehonderd auto's lekgeprikt. Ook zijn met waterverf teksten
als 'he, vieze auto, de aarde sterft', 'mensen doodrijder' en 'milieu-terrorist'
op de lak van de auto's gekalkt.

In een handgeschreven persbericht zeggen de actievoerders tot hun daad te zijn
gekomen na de oproep van het Earth Liberation Front (ELF) om 'in de week van 28
oktober tot en met 5 november de milieuactieweek 'Earth Night' te houden'.

Hessing is importeur van dure merken als Rolls Royce en Bentley. Volgens de
woordvoerster van het autobedrijf was Hessing nooit eerder slachtoffer van zo'n
actie. "We hebben dan ook geen flauw idee waarom juist wij voor deze daad zijn
uitverkoren", zei ze gisteren.

Hessing wil geen schatting van de schade geven. Het bedrijf zegt echter niet
voor de geleden schade verzekerd te zijn. De importeur verwacht enkele dagen
nodig te hebben om alle auto's op te knappen.

LOAD-DATE: November 1, 1995

LANGUAGE: Dutch / Nederlands

PUB-TYPE: Paper

                        Copyright 1995 Brabants Dagblad

                              62 of 200 DOCUMENTS

                       Algemeen Nederlands Persbureau ANP

                               October 30, 1995
                          20:31 Central European Time

Milieugroep steekt vijfhonderd banden bij auto-importeur lek

Groeneveld/Kuypers

SECTION: BINNENLAND

LENGTH: 613 words

DATELINE: DE BILT (ANP)


Een actiegroep die zich het Milieu Bevrijdingsteam noemt, heeft in de nacht van
zondag op maandag bij auto-importeur Hessing in De Bilt ongeveer vijfhonderd
banden van ruim tweehonderd auto's lekgeprikt. Ook zijn met waterverf teksten
als "he, vieze auto de aarde sterft", "mensendoodrijder" en "milieu-terrorist"
op de lak van de auto's gekalkt. Een woordvoerster van Hessing heeft dit maandag
bevestigd.

In een met de hand geschreven persbericht zeggen de actievoerders tot hun daad
te zijn gekomen na de oproep van het Earth Liberation Front (ELF) om "in de week
van 28 oktober tot en met 5 november de milieuactieweek Earth Night te houden".

Hessing is importeur van dure merken als Rolls Royce en Bentley.  Het
autobedrijf is volgens de woordvoerster nooit eerder slachtoffer geweest van
zo'n actie. "We hebben dan ook geen flauw idee waarom juist wij voor deze daad
zijn uitverkoren", zei ze.

Hessing wil geen schatting van de schade geven. Het bedrijf zegt niet verzekerd
te zijn voor de geleden schade. Het moest door de politie worden overgehaald om
aangifte te doen. De importeur verwacht enkele dagen nodig te hebben om alle
auto's op te knappen.

Het is de tweede keer dit jaar dat de actiegroep van zich laat horen. In
februari bekladden leden van het Milieu Bevrijdingsteam honderden auto's van
importeur Pon in Leusden met witte verf. Ze waren het terrein opgekomen door een
gat in de omheining te knippen. Toen was de Auto Rai in Amsterdam aanleiding tot
het protest.

Volkswagenimporteur Pon was ook de pineut toen milieu-activisten in december
1993 honderden banden lekstaken op het spoorwegemplacement van Amersfoort. Het
ging destijds om 241 splinternieuwe Volkswagens, Audi's en Seats die op het
rangeerterrein klaarstonden voor vervoer naar Pon. Die acties werd in een
anoniem telefoontje opgeeist door het Milieu Bevrijdingsfront.

Een zegsman van Pon vond toen dat de activisten hun doel met dit soort acties
behoorlijk voorbijschieten. "Alle banden zullen moeten worden vernietigd."


LOAD-DATE: October 31, 1995

LANGUAGE: Dutch / Nederlands

PUB-TYPE: News Wire

            Copyright 1995 Stichting Algemeen Nederlands Persbureau

                              63 of 200 DOCUMENTS

                       Algemeen Nederlands Persbureau ANP

                               October 30, 1995
                          20:31 Central European Time

Milieugroep steekt vijfhonderd banden bij auto-importeur lek

Groeneveld/Kuypers

SECTION: BINNENLAND

LENGTH: 613 words

DATELINE: DE BILT (ANP)


Een actiegroep die zich het Milieu Bevrijdingsteam noemt, heeft in de nacht van
zondag op maandag bij auto-importeur Hessing in De Bilt ongeveer vijfhonderd
banden van ruim tweehonderd auto's lekgeprikt. Ook zijn met waterverf teksten
als "he, vieze auto de aarde sterft", "mensendoodrijder" en "milieu-terrorist"
op de lak van de auto's gekalkt. Een woordvoerster van Hessing heeft dit maandag
bevestigd.

In een met de hand geschreven persbericht zeggen de actievoerders tot hun daad
te zijn gekomen na de oproep van het Earth Liberation Front (ELF) om "in de week
van 28 oktober tot en met 5 november de milieuactieweek Earth Night te houden".

Hessing is importeur van dure merken als Rolls Royce en Bentley.  Het
autobedrijf is volgens de woordvoerster nooit eerder slachtoffer geweest van
zo'n actie. "We hebben dan ook geen flauw idee waarom juist wij voor deze daad
zijn uitverkoren", zei ze.

Hessing wil geen schatting van de schade geven. Het bedrijf zegt niet verzekerd
te zijn voor de geleden schade. Het moest door de politie worden overgehaald om
aangifte te doen. De importeur verwacht enkele dagen nodig te hebben om alle
auto's op te knappen.

Het is de tweede keer dit jaar dat de actiegroep van zich laat horen. In
februari bekladden leden van het Milieu Bevrijdingsteam honderden auto's van
importeur Pon in Leusden met witte verf. Ze waren het terrein opgekomen door een
gat in de omheining te knippen. Toen was de Auto Rai in Amsterdam aanleiding tot
het protest.

Volkswagenimporteur Pon was ook de pineut toen milieu-activisten in december
1993 honderden banden lekstaken op het spoorwegemplacement van Amersfoort. Het
ging destijds om 241 splinternieuwe Volkswagens, Audi's en Seats die op het
rangeerterrein klaarstonden voor vervoer naar Pon. Die acties werd in een
anoniem telefoontje opgeeist door het Milieu Bevrijdingsfront.

Een zegsman van Pon vond toen dat de activisten hun doel met dit soort acties
behoorlijk voorbijschieten. "Alle banden zullen moeten worden vernietigd."


LOAD-DATE: October 31, 1995

LANGUAGE: Dutch / Nederlands

PUB-TYPE: News Wire

            Copyright 1995 Stichting Algemeen Nederlands Persbureau

                              64 of 200 DOCUMENTS

                                Brabants Dagblad

                                October 30, 1995

Moord op islamitische leider vermoedelijk werk van Mossad - Israel rekent op
wraak Jihad

Door onze correspondente Willy Werkman

SECTION: Pg. 3

LENGTH: 640 words


TEL AVIV - De Israelische bevolking is gisteren op het hart gedrukt de komende
weken 'grote voorzichtigheid in acht te nemen'. De veiligheidsautoriteiten zijn
in staat van paraatheid, nu de Islamitische Jihad heeft laten weten de moord op
zijn leider F. Shqaqi te zullen wreken. Volgens tal van aanwijzingen is de moord
het werk van de Israelische buitenlandse veiligheidsdienst Mossad.

Gisteren werden op de Westelijke Jordaanoever stakingen uitgeroepen en raakten
Israelische soldaten slaags met stenen gooiende Palestijnse jongeren.  In de
Gazastrook werden Israelische vlaggen verbrand.

Naar dit weekeinde bekend werd is Shqaqi, een 45-jarige kinderarts, afgelopen
donderdag op klaarlichte dag voor de deur van zijn hotel in Malta vermoord.
Volgens ooggetuigen stortte de Jihad-leider bloedend op straat neer, nadat een
jongeman van ongeveer 25 jaar op hem af was gelopen en vijf kogels in zijn hoofd
had geschoten. Na de aanslag reden hij en een vriend weg op een motorfiets, die
vervalste nummerborden had. Volgens de politie van Malta waren de moordenaars
'zeer professioneel' bezig geweest.

Hoewel de Israelische autoriteiten gisteren bevestigden noch ontkenden dat de
moord op Shqaqi het werk is geweest van Mossad-agenten, lieten leiders van de
Islamitische Jihad in de Gazastrook daar geen twijfel over bestaan. Tijdens
protestbijeenkomsten gisteren riepen ze hun aanhangers op 'de grond te doen
branden onder de voeten van de zionisten'. Ook de Israelische staatstelevisie
berichtte dat de Mossad achter de aanslag zat.

  Damascus

Shqaqi, vader van drie kinderen, leefde de laatste jaren in de Syrische
hoofdstad Damascus, nadat hij in 1988 door Israel was gedwongen zijn
geboortegebied, de Gazastrook, te verlaten. Hij had toen al de extreme
Islamitische Jihad opgericht, die vooral de laatste paar jaar in de Gazastrook
aanhang kreeg onder Palestijnse jongeren. Kandidaten, die bereid waren uit naam
van de Islamitische Jihad zelfmoordaanslagen in Israel te plegen, werd beloofd
na hun dood door Allah in de hemel te worden ontvangen.

De busontploffing dit jaar bij Beit Lid, waarbij 21 Israelische soldaten
omkwamen, was het werk van de Jihad.

  Doelwit

In een verklaring kondigde de Jihad wraak aan. "Wij vertellen de zionisten die
door de terrorist Rabin worden geleid dat deze afschuwelijke misdaad elke
zionist waar ook ter wereld tot doelwit maakt van onze verbazingwekkende bommen
en onze lichamen die in woede uitbarsten."

Iran en de islamitische Hamasbeweging veroordeelden de aanslag in scherpe
bewoordingen. De Palestijnse Bevrijdingsorganisatie (PLO) riep de Jihad op tot
terughoudendheid.

Israel zei te verwachten dat de aanslag geen gevolgen heeft voor het
vredesproces in het Midden-Oosten. Minister van buitenlandse zaken Peres noemde
Shqaqi een moordenaar. "Als er een moordenaar minder is, zie ik niet in hoe dat
het vredesproces zal beinvloeden", verklaarde Peres.

LOAD-DATE: October 31, 1995

LANGUAGE: Dutch / Nederlands

GRAPHIC: F. Shqaqi.  Enkele jongens in de strook van Gaza met het portret van de
vermoorde Jihad-leider in hun handen en op de achtergrond een dreigend spandoek
van een exploderende Israelische bus.  Foto Reuter.

PUB-TYPE: Paper

                        Copyright 1995 Brabants Dagblad

                              65 of 200 DOCUMENTS

                       Algemeen Nederlands Persbureau ANP

                               October 29, 1995
                          09:31 Central European Time

Jihad zint op wraak na aanslag Mossad op leider

Daling

SECTION: BUITENLAND

LENGTH: 346 words

DATELINE: JERUZALEM (AFP/RTR)


De radicale islamitische Jihad-beweging heeft
 zondag een verklaring uitgegeven waarin zij zegt de aanslag op haar leider
Fathi Shqaqi te zullen wreken.

"Wij vertellen de Zionisten die door de terrorist Rabin worden geleid dat deze
afschuwelijke misdaad elke Zionist waar ook ter wereld tot doelwit maakt van
onze verbazingwekkende bommen en onze lichamen die in woede uitbarsten", aldus
een verklaring van de beweging.

De Israelische staatstelevisie maakte zaterdag bekend dat de geheime dienst
Mossad donderdag de Jihad-leider op Malta had vermoord. Leger en politie in
Israel werden zondag in staat van paraatheid gebracht uit voorzorg voor
eventuele aanslagen van radicale moslims.

De Jihad heeft inmiddels al een nieuwe leider aangewezen die Shqaqi zal
vervangen: Ramadan Abdullah. Een woordvoerder van de beweging wilde echter geen
nadere informatie geven over Abdullah en wilde ook niet zeggen vanuit welke
plaats Abdullah opereert.


LOAD-DATE: October 30, 1995

LANGUAGE: Dutch / Nederlands

PUB-TYPE: News Wire

            Copyright 1995 Stichting Algemeen Nederlands Persbureau

                              66 of 200 DOCUMENTS

                       Algemeen Nederlands Persbureau ANP

                               October 29, 1995
                          12:36 Central European Time

Jihad zweert wraak na aanslag Mossad op leider

Rovers Daling

SECTION: BUITENLAND

LENGTH: 1053 words

DATELINE: JERUZALEM/GAZA (RTR/AFP)


De radicale islamitische Jihad-beweging heeft zondag in een verklaring gezworen
de aanslag op haar 43-jarige leider Fathi Shqaqi te zullen wreken. Leger en
politie in Israel zijn zondag in staat van paraatheid gebracht uit voorzorg voor
eventuele aanslagen van radicale moslims.

"Wij vertellen de Zionisten die door de terrorist Rabin worden geleid dat deze
afschuwelijke misdaad elke Zionist waar ook ter wereld tot doelwit maakt van
onze verbazingwekkende bommen en onze lichamen die in woede uitbarsten", aldus
een verklaring van de Jihad-beweging.

Iran en de islamitische Hamasbeweging veroordeelden de aanslag in scherpe
bewoordingen. De Palestijnse Bevrijdingsorganisatie (PLO) riep de Jihad op tot
terughoudendheid. Vergelding zou slechts radicale groepen in Israel in de kaart
spelen, die een excuus nodig hebben om het zelfbestuur van de Palestijnen op de
Westelijke Jordaanoever te beperken, aldus Abdel-Rahim, de belangrijkste
onderhandelaar van de PLO met Hamas en de Jihad.

Israel zei te verwachten dat de aanslag geen gevolgen heeft voor het
vredesproces in het Midden-Oosten. Minister van buitenlandse zaken Shimon Peres
noemde Shqaqi een moordenaar. "Als er een moordenaar minder is, zie ik niet in
hoe dat het vredesproces zal beinvloeden", verklaarde Peres zondag.

De Israelische staatstelevisie maakte zaterdag bekend dat de geheime dienst
Mossad donderdag de Jihad-leider op Malta had vermoord. Israelische geheim
agenten schoten Shqaqi, die onderweg was van Libie naar zijn woonplaats in
Syrie, op straat neer. De politie op Malta identificeerde de neergeschoten man
als Ibrahim Shawesh. Anonieme Jihad-woordvoerders in de Gazastrook zeiden dat
Shqaqi deze naam als schuilnaam gebruikte.

Op de vraag of Israel verantwoordelijk is voor de aanslag, antwoordde Peres
zondag: "Ik weet er niets van". De minister van buitenlandse zaken toonde zich
niet onder de indruk van de nieuwe dreigementen van Jihad: "Bedreigingen zijn er
altijd. Daar is niets nieuws aan."

De Israelische premier Rabin zei zaterdag, nog voordat hij officieel van het
nieuws op de hoogte was gesteld: "Als de man die gedood is Fathi Shqaqi is, dan
spijt me dat geenzins". De premier voegde eraan toe dat de Jihad-voorman aan het
hoofd stond van een terroristische organisatie die bloedige aanslagen heeft
gepleegd.  Bij de zelfmoordaanslagen in Beit Lid bij Tel Aviv en in Kfar Darom
kwamen in totaal 29 mensen om. Alle slachtoffers op twee na waren Israelische
militairen.

De PLO sprak enkele maanden geleden met Hamas en Jihad af dat deze groepen de
aanvallen op Israel zouden staken om het zelfbestuur van de Palestijnen niet in
gevaar te brengen. De afspraken werden echter nooit op schrift gesteld. "We
hopen dat dit ongeschreven akkoord kan worden gehandhaafd", zei Abdel-Rahim.

De Jihad heeft inmiddels al een nieuwe leider aangewezen die Shqaqi zal
vervangen: Ramadan Abdullah. Een woordvoerder van de beweging wilde echter geen
nadere informatie geven over Abdullah en wilde ook niet zeggen vanuit welke
plaats Abdullah opereert.

De Jihad-leider was in Libie geweest in een poging de Libische leider Gaddafi af
te brengen van zijn besluit de Palestijnen zijn land uit te zetten. De twee
Palestijnse onderhandelaars die hem vergezelden, Kolonel Abu Musa van de
Fatah-groep en Talal Nagi van het Populaire Front voor de bevrijding van
Palestina-Generaal Commando, waren via een andere route naar Syrie teruggekeerd.

De omgebrachte Jihad-voorman richtte de Islamitische Jihad begin jaren tachtig
in de Gazastrook op. Hij was tevens spiritueel leider van de tweede grootste
beweging van radicale Palestijnen die tegen de vredesakkoorden met Israel is. In
1985 arresteerden de Israelische autoriteiten Shqaqi en wezen hem drie jaar
later uit naar Libanon. Israel houdt de leider van de grotere radicale
Palestijnse Hamas-beweging, sjeik Ahmed Yassin, gevangen.


LOAD-DATE: October 30, 1995

LANGUAGE: Dutch / Nederlands

PUB-TYPE: News Wire

            Copyright 1995 Stichting Algemeen Nederlands Persbureau

                              67 of 200 DOCUMENTS

                               Eindhovens Dagblad

                                October 28, 1995

Het had een simpele bedrijfssanering moeten worden.

Door Piet Snijders en Mario Bouwmans

SECTION: Pg. 19

LENGTH: 3174 words

HIGHLIGHT:  Op woensdag zouden de bedrijven van een Limburgse aannemer failliet
verklaard worden om de volgende dag na een activa-transactie als herboren verder
te draaien. De Eindhovense zakenman Leo van Pelt zag al een mooie
beleggingswinst in het verschiet. Maar het ging fout, goed fout door "een
samenzwering van Limburgse en Brabantse politie, justitie, fiscus en
advocatuur." Althans, dat zegt Van Pelt. Want: "De politie wil al jarenlang
bewijzen dat ik in de drugshandel zit. Maar dat kan ze niet. Daarom torpedeert
ze mensen in mijn omgeving." Namen: aannemer Jan - Diederen in Geleen, advocaat
Georg Winters in Roermond en 'crisismanager' Hans van Geel in Eindhoven.
Laatstgenoemde wilde zijn verhaal kwijt. Leo van Pelt, toevallig passant, vroeg
of hij erbij mocht komen zitten. - EINDHOVENSE ZAKENLIEDEN IN HET WEB VAN HET
IRT


HONDERDVIJFENTWINTIG agenten waren ingezet. Op 27 plaatsen in Nederland, Belgie
en Duitsland hadden zij huizen en bedrijven doorzocht. En in twee fasen waren
zeven mensen aangehouden, onder wie Eindhovenaar Hans van Geel (43). De krant
kopte in die nadagen van '94 met vette letters: 'IRT op spoor grote fraude'.

De verdenkingen logen er niet om: 'smeergeld', 'valsheid in geschrifte' en
'witwassen van criminele vermogens'. De actie, lang van tevoren vanuit Eindhoven
voorbereid, was een zorgvuldige operatie van het IRT Zuid-Nederland, de fiscus,
de Fiod en de Economische Controle Dienst.

"De verdenkingen waren compleet onzin", zegt Hans van Geel. "De hele operatie
was bedoeld om Leo van Pelt, een zakenrelatie van me, op te jagen.  Ze verdenken
hem al jaren van handel in drugs. Advocaat Georg Winters uit Roermond was het
tweede doelwit. Die heeft succes en dat wekt afgunst bij veel van zijn Limburgse
collega's. Om die twee te raken zijn anderen getorpedeerd."

Van Geel voelt zich zelf ook slachtoffer. Zijn bedrijf Maconed BV - 'dat
betekent Management Consultancy Nederland of Makelaars Combinatie Nederland' -
is op sterven na dood. Klanten krijgt hij niet meer. Zijn drie auto's - 'een
oude Rolls, een Mercedes en een Jaguar-oldtimer, die ik van makelaar Joost
Geerts had overgenomen' - heeft hij van de hand moeten doen. Zijn villa aan de
Argonautenlaan is in juni dit jaar openbaar verkocht. Komende week moet hij die
ontruimen. Andere woonruimte krijgt hij niet, zegt hij. Want Hans van Geel is
besmet.

VAN GEEL HEEFT immers zakelijke connecties met Leo van Pelt. En Van Pelt mag dan
nu door het leven gaan als een respectabel zakenman (onroerend goed,
participaties en snelle financieringen), in de jaren tachtig werd hij gezien als
het meesterbrein achter een internationaal drugssyndicaat. De 'Eindhoven
Connectie', waar zijn jongere broer bij betrokken was, zou daarvan slechts een
onderdeel zijn geweest. In die periode kreeg Leo van Pelt de bijnaam 'De
Master'.

Van Pelt, 44 jaar nu, is er daarom ook zelf van overtuigd dat de justitiele
autoriteiten in feite naar hem op zoek zijn. "Ze proberen mijn belangen te raken
en aan mijn geld te komen door alle mensen om mij heen in het nauw te drijven,"
zegt hij. "Ze brengen mij al jaren in verband met drugshandel, maar ze hebben
nooit iets kunnen bewijzen."

Begin '87 dachten de autoriteiten Van Pelt te kunnen ontmaskeren. De
Eindhovenaar werd op verzoek van Frankrijk - maar volgens Van Pelt aangestuurd
vanuit Eindhoven - opgepakt in Spanje en na negen maanden hechtenis geruild
tegen een ETA-terrorist. "Zonder uitleverings-decreet", benadrukt hij.

In Frankrijk werd Van Pelt wegens drugshandel veroordeeld tot achttien jaar
gevangenisstraf. Ruim drie jaar bracht hij in een Parijse cel door, voordat hij
in hoger beroep werd vrijgesproken. Na cassatie werd Van Pelt in een nieuwe
procedure bij verstek wederom tot achttien jaar veroordeeld. "Volgens mijn
advocaten een nietig vonnis", zegt Van Pelt. Hij schermt dan ook met een
miljoenenclaim tegen de Franse staat. De juridische nasleep - tot bij het
Europees Hof van Justitie in Straatsburg - duurt nog steeds voort. Van Pelt zegt
dat hij geen drugsverleden heeft. "Maar dat heb ik tot op de dag van vandaag
niet mogen bewijzen."

De Eindhovenaar zegt dat hij destijds naar Spanje ging voor onroerend
goed-transacties. "Ik had daar samen met twee partners grond gekocht voor een
aquapark in Marbella. Daarnaast waren er gegadigden voor appartementen die ik in
de verkoop had. En ik wilde samen met een Eindhovense ondernemer een horecapand
kopen in de haven van Marbella. Later bleek dat de Amerikaanse verkopers van dat
pand in de drugshandel zaten."

Van Pelt onderstreept dat hij in Spanje uitsluitend op legale wijze geld heeft
verdiend. De verkoop van zijn belang in de aquapark-plannen leverde naar zijn
zeggen tussen de een en twee miljoen gulden op, terwijl hij er maar drie ton -
afkomstig van onroerend goed - ingestopt had.

Het geld werd geparkeerd bij zijn beleggingsfirma op Gibraltar. Na zijn
vrijlating uit de Franse gevangenis sluisde hij het geld naar een Zwitserse
bankrekening en ging er uiteindelijk mee aan de slag in Nederland.

Van Pelt verstrekte, zo zegt hij, onder meer een lening aan de
beleggingsmaatschappij BBM Project BV. Via BBM verwierf hij een strategische
optie op aandelen van de BV American Legends. Dit bedrijf van enkele vermogende
dames had een licentie van Levi's kinderkleding en sponsorde samen met
advocatenkantoor Winters de voetbalclub Roda JC. "Zelf heb ik Roda nooit
gesteund. Ik hou niet van voetbal. Ik sponsor liever een Eindhovense jongen als
de bokser Eddy Smulders", aldus Van Pelt.

Toen hij zijn optie op het aandelenpakket American Legends doorverkocht, ving
hij daar 1,5 miljoen gulden voor. "Grotendeels pure winst. Dat ik geld verdien,
kan de politie in Eindhoven niet verkroppen", zegt Van Pelt. "Ze blijven hameren
op een drugsverleden dat ik niet heb. Maar ze durven me niet aan te klagen,
omdat ze weten dat ik een honkbalknuppel heb waarmee ik de poten onder alle
stoelen in Eindhoven kan wegmeppen. Dus proberen ze mij te isoleren en via mijn
zakenrelaties aan mijn geld te komen."

ZAKENRELATIES zoals Hans van Geel. Beide heren kennen elkaar prive al heel lang,
maar hun zakelijke contacten dateren volgens hen van de laatste jaren.  Medio
1993 troffen de twee elkaar in Dino's, een favoriete uitspanning voor
ondernemend Eindhoven.

Van Geel: "Ik ken daar veel mensen en veel mensen kennen mij. Al was het maar
omdat ik vroeger discotheek Octovius op de Markt had. Medio jaren zeventig ben
ik in andere business gestapt: zonwering en rolluiken." Aanvankelijk had Van
Geel succes met zijn bedrijf Hamilton Produkten BV tot de crisis in de jaren
tachtig toesloeg. Door de praktijk geschoold werd hij uiteindelijk
crisis-manager.

"Dat betekent dat ik ten dode opgeschreven bedrijven nieuw leven probeer in te
blazen. Met blanco volmachten van directies saneer ik hun bedrijven. Meestal is
dat een kwestie van het afkopen van crediteuren en de fiscus, en het zoeken naar
particuliere financiers die voor korte tijd willen investeren in een afgeslankt
bedrijf. Soms moet zo'n bedrijf vandaag failliet om morgen met nieuw elan te
kunnen doordraaien. Het DAF-model. Ik was erg succesvol in dat werk.  Tot ik aan
de slag ging bij bouwbedrijf Diederen in Geleen."

VAN GEEL VERNAM tijdens de ontmoeting in Dino's dat Leo van Pelt in dat bedrijf
wilde investeren. Indirect via BBM Project BV. Advocaat mr. Georg Winters uit
Roermond, tevens de raadsman van Diederen, had zijn Eindhovense client Van Pelt
geattendeerd op het in moeilijkheden verkerende bouwbedrijf.

Van Pelt vroeg crisismanager Van Geel of hij de balans van Diederen eens wilde
doorkijken. Die constateerde dat het oude familiebedrijf - 100 man personeel -
een mooie orderporteuille had, maar ook te hoge schulden, die afgekocht moesten
worden. Mede omdat er al financiers waren, zag Van Geel mogelijkheden om met de
banken, de schuldeisers en de belastingdienst tot een akkoord te komen.

Van Geel: "Ik kende natuurlijk de verhalen die over Leo de ronde deden. Ik heb
hem ook op zijn verleden aangesproken." Van Pelt: "Ik heb gezegd: Hans, ik ben
clean." Van Geel: "Ten overvloede heeft ook Winters mij verzekerd dat alles safe
was."

In de daarop volgende maanden liet Van Geel zich door financier BBM Project BV
inhuren om bij Diederen de schulden te saneren. Een faillissement moest
voorkomen worden. Dat zou de goede naam van Diederen alleen maar schaden.
Daarom pompten de geldschieters ongeveer een miljoen in het bedrijf.

Daarnaast wist Van Geel naar eigen zeggen overeenstemming te bereiken met de
bank, de belasting en met alle schuldeisers op een na: het Sociaal Fonds
Bouwnijverheid. Dat had een vordering van 235.000 gulden openstaan en vroeg het
faillissement aan. Op het allerlaatse moment, daags voordat de curatoren zouden
worden aangewezen, ging ook het fonds om, althans telefonisch. Zegt Van Geel.

Op 3 november zaten er niettemin twee curatoren bij Diederen in huis. Van Geel:
"Volgens hen moest Diederen toch failliet. Zij wilden niet meewerken aan het
overlevingsplan dat ik had uitgestippeld, want ze hadden een andere
overnamekandidaat, de Sittardse wegenbouwer Lintzen."

Namens zijn opdrachtgever tekende Van Geel verzet aan. Diederen wilde immers
niet failliet en diens financiers, onder wie Leo van Pelt, hadden helemaal geen
belang bij een faillissement. Het verzet vond echter geen genade bij de
rechter-comissaris in Maastricht, mr. Groen. Van Geel: "Achteraf heb ik begrepen
dat mr. Groen onder een hoedje speelde met de curatoren mr. R. van Dooren en
drs. H. Maenen. Zij waren erop uit de advocaat van Diederen, mr.  Winters, een
loer te draaien. Hagenaar Winters is erg succesvol in Limburg. Hij heeft er alle
grote klanten: de stad Roermond, woningbouwcorporaties en vroeger de Golden
Ten-casino's, Chinezen, noem maar op. Dat wekt daar afgunst."

Toen het faillissement niet meer af te wenden bleek, deed Van Geel namens de
financiers - die hun investering niet wensten te verliezen - een bod op de
complete boedel van Diederen. "We gingen tot drie miljoen," zegt Van Geel, "maar
we waren te laat. Curator Van Dooren bleek de boedel - behalve het onroerend
goed - aan Lintzen te hebben verkwanseld voor twee ton. Voor twee ton! Terwijl
wij drie miljoen hadden willen geven!"

NATUURLIJK PROTESTEERDE Van Geel. Maar bij de curatoren kreeg hij de wind tegen.
Van Geel: "Ze zeiden dat Diederen de fiscus en de Fiod op zijn dak zou krijgen.
'We trekken Diederen onderuit en pakken Winters', kreeg ik te horen.  En ze
lieten doorschemeren dat het IRT het faillissement van Diederen wilde aangrijpen
om ook bij BBM Project BV en bij Van Pelt in de boeken te kunnen kijken."

Volgens Van Geel werkten de curatoren er gretig aan mee om Diederen te
criminaliseren. "Toen ze na het faillissement de administratie van het bedrijf
uitplozen, vonden ze rekeningen van relatiegeschenken als een videocamera, een
koelkast en een fiets. Zij gingen er blindelings vanuit dat die geschenken aan
bestuurders waren gegeven. Smeergeld dus."

De curatoren zouden ook voor een miljoen gulden valse facturen en voor 1,3
miljoen gulden onttrekkingen uit het bedrijf constateren. Zij vermoedden dat dit
geld gebruikt was voor steekpenningen en gingen met die informatie naar
justitie, die het IRT aan het werk zette. Dat althans is de officiele lezing.

Van Geel denkt er anders over. Volgens hem hebben de curatoren de administratie
van Diederen niet behoorlijk nagetrokken. "Dan hadden ze geweten dat er niets
aan de hand was. Er waren helemaal geen rekeningen vervalst. Bij latere
politieverhoren is mij duidelijk geworden dat het IRT zelf de zaak aan het
rollen heeft gebracht. Ze wilden Van Pelt en Winters. En daarom sloegen fiscus,
Fiod, ECD, justitie, IRT en advocatuur de handen ineen. Alles werd
gemobiliseerd."

Van Geel werd verhoord omdat ook hij van strafbare feiten werd beschuldigd.
Volgens de crisismanager heeft hij in een drie dagen durend verhoor zijn
onschuld kunnen bewijzen, maar formeel is hij nog steeds een verdachte. Wanneer
hij voor de rechter moet komen is niet duidelijk. Die status van verdachte
heeft, zegt Van Geel zelf, zijn bedrijf te gronde gericht. "Mijn naam is besmet.
Onder zulke omstandigheden kom ik niet meer aan nieuwe opdrachten."

Reagerend op deze klacht zegt de Eindhovense hoofdcommissaris H. Raeven: "Als
het echt om een bonafide bedrijf gaat, kan ik me niet voorstellen dat het door
toedoen van de politie wordt aangepakt."

INTUSSEN IS Van Geel ook prive afgebrand. "Eind vorig jaar was ik in
onderhandeling met de Eindhovense belastingdienst over mijn aanslagen uit de
periode 88-91. Ik was het nooit eens geweest met de aannames waarop die
aanslagen berustten. Maar kort voordat de politie ook bij mij een inval deed
vanwege de kwestie Diederen had ik een schikking getroffen. Ik zou 150.000
gulden terugbetalen. Maar bij de inval werd mijn administratie in beslag
genomen. Die kreeg ik te laat terug om de schuld daadwerkelijk binnen de
gestelde termijn te voldoen."

In februari legde de fiscus beslag. Van Geel spande tevergeefs een kort geding
aan om uitstel van betaling te krijgen. Pogingen om bij het IRT zijn naam
gezuiverd te krijgen mislukten ook. Van Geel: "Ik zat aan tafel met iemand van
het IRT en de Fiod. Als ik belastende verklaringen zou afleggen over advocaat
Winters, dan konden ze misschien helpen, zeiden ze. Maar dat kon ik niet. Waarop
zelfs werd gesuggereerd dat ik niets negatiefs over Winters durfde te zeggen
omdat hij mij dan uit de weg zou laten ruimen."

Van Geels verhaal dat hij ook prive door samenwerkende opsporingsinstanties is
aangepakt vanwege zijn connecties met het duo Van Pelt/Winters, klinkt als een
indianenverhaal. Maar het sluit naadloos aan bij de filosofie die Wilbert
Paulissen, de eerste chef van het IRT Zuid-Nederland, begin dit jaar bij zijn
afscheid ventileerde. In een Limburgse krant legde Paulissen uit dat de politie
niet alleen boeven wil vangen, maar vooral ook de adviseurs en 'hulpverleners'
van de georganiseerde misdaad wil uitschakelen. Kun je criminelen niet pakken,
dan moet je hun netwerk stukmaken, aldus deze filosofie. En daartoe is bundeling
van kennis nodig, dus samenwerking tussen allerlei opsporingsdiensten.

VOLGENS VAN PELT heeft de politie ook nog andere strategieen toegepast om hem te
pakken. Hij doelt op wat hij noemt uitlokkingen. Daarbij zou de politie
Eindhoven tot twee keer toe via tussenpersonen hebben geprobeerd om hem kort na
zijn vrijlating tot drugshandel te verleiden. Een keer in Nederland en een keer
in het buitenland. Bij de tweede poging zouden Duitse en Amerikaanse
narcoticabrigades betrokken zijn geweest.

Van Pelt is over die kwesties zijn beklag gaan doen bij de Eindhovense
hoofdcommissaris H. Raeven en de Bossche officier van justitie mr. J. Regelink.
"Ik wil niet gecompromitteerd worden, per slot heb ik in Frankrijk nog een
procedure lopen om die achttien jaar recht te trekken. Ik wil met rust gelaten
worden en normaal zaken kunnen doen."

Leo van Pelt verbaast zich erover dat justitie de betrokken agenten niet
strafrechtelijk heeft aangepakt. "In plaats daarvan laat justitie toe dat de
politie mij blijft opjagen, enkel op basis van wishful-thinking. Onderzoeken in
zaken waar ik bij betrokken ben, zoals de affaire Diederen in Geleen, worden
steeds maar uitgerekt. De politie weet dat ze mij daarmee financieel benadeelt.
Bovendien tilt ze op deze manier onverkwikkelijke zaken over de commissie Van
Traa heen. Er gebeuren hier kennelijk dingen die het daglicht niet kunnen
verdragen."

Hoofdcommissaris Raeven is het met deze zienswijze niet eens. Hij wil niet over
de persoon Van Pelt praten, noch over IRT-onderzoeken. Wel zegt hij: "Het IRT
Zuid-Nederland heeft zeer secuur gewerkt en zal zeer secuur doorwerken."

Resteert de vraag aan Van Pelt: 'Waarom nu plotseling dit verhaal?' Van Pelt:
"De politie heeft altijd mooi weer kunnen spelen, ook in de media. Maar de
IRT-enquete toont aan dat de opsporingsmethoden van de politie lang niet altijd
deugen. IRT-werk is een hot issue, ja toch? En voor het overige: ik kwam
toevallig even langs."

LOAD-DATE: October 31, 1995

LANGUAGE: Dutch / Nederlands

GRAPHIC: De Eindhovense zakenman Hans van Geel voor de villa in de
Argonautenlaan die hij begin volgende week moet ontruimen.  Foto Rene Manders.

PUB-TYPE: Paper

                       Copyright 1995 Eindhovens Dagblad

                              68 of 200 DOCUMENTS

                                Algemeen Dagblad

                                October 26, 1995

Palestijnen opgetogen; Israelisch leger begint met terugtrekking uit Westelijke
Jordaanoever

SECTION: Buitenland; Pg. 7

LENGTH: 423 words


    Jenin - Het Israelische leger is gisteren, na 28 jaar bezetting, begonnen
met de terugtrekking uit de bezette Westelijke Jordaanoever. Honderden juichende
en feestende Palestijnse mannen en vrouwen vierden de ontruiming van een
Israelische politiepost in de Palestijnse stad Jenin als 'een historische
gebeurtenis'.

    Opgewonden inwoners zwaaiden met Palestijnse vlaggen, hielden foto's van
PLO-leider Arafat omhoog en applaudiseerden terwijl ze toekeken bij het
officiele begin van de overdracht van Palestijnse steden aan het Palestijnse
zelfbestuur.

    Israelische militairen droegen onder toeziend oog van de toegestroomde
Palestijnen meubilair uit het politiebureau, terwijl politieagenten buiten
dossiers verbrandden.

    De Palestijnen scandeerden 'Israel nee, PLO ja' en 'Abu Ammar (Arafat) ga
voort met de mars van de bevrijding, wij volgen u', toen vijf geuniformeerde
Palestijnse politieagenten uit de enclave Jericho in de stad arriveerden. De
agenten staken hun ongeladen AK-47 kalashnikov-geweren triomfantelijk in de
lucht. Palestijnse jongeren vuurden met pistolen vreugdeschoten af. Arafat zelf
voorspelde in Washington dat er binnen twee jaar een onafhankelijke staat zal
zijn.

    Kadourah Moussa, de plaatselijke leider van El Fatah, de belangrijkste
stroming binnen de PLO, voerde op het politiebureau besprekingen met de
Israelische ambtenaren. Buiten stond een Israelische soldaat naar de menigte
opgewonden Palestijnen te kijken. Hij zei dat Israelische troepen nog tot midden
november in de stad zullen blijven. "Ze doen of ze Palestina hebben bevrijd,
maar er zal voor hen niets veranderen', merkte hij droogjes op.

    Jenin, een stad van 200.000 inwoners, is de eerste van zeven steden op de
Westelijke Jordaanoever die onder Palestijns zelfbestuur komen. Voor het eind
van het jaar zal het Israelische leger zes steden verlaten hebben. In de
zevende, Hebron, zullen zij hun manschappen voor maart 1996 afbouwen en op
nieuwe posten stationeren. De terugtrekking van de Israeliers vormt de
voorbereiding op de Palestijnse verkiezingen, die op 20 januari worden
gehouden.Reuter, AP

    Foto: Khaled Arkawi, een door Israel gezochte terrorist, schiet zijn pistool
leeg uit vreugde over de terugtrekking van Israelische troepen uit Jenin op de
Westelijke Jordaanoever. Arkawi is lid van een militante groepering en heeft
volgens eigen zeggen verscheidene Palestijnse collaborateurs gedood. Foto Reuter

    Internationale gewapende conflicten ; Recht ; Politiek en Staat ;
Volkenrecht ; Politiek en staat

LOAD-DATE: May 7, 2003

LANGUAGE: DUTCH

                © 1995 PCM Uitgevers B.V.  All rights reserved.

                              69 of 200 DOCUMENTS

                                NRC Handelsblad

                                October 25, 1995

Arafat verwijderd van concert in New York

SECTION: Buitenland; Pg. 5

LENGTH: 367 words


NEW YORK, 25 OKT. Het Amerikaanse ministerie van buitenlandse zaken heeft
gisteren kritiek uitgeoefend op de burgemeester van New York, de Republikein
Rudolph Giuliani, die de avond tevoren de Palestijnse leider Yasser Arafat uit
een concert van het New York Philharmonic had laten zetten.

Arafat was opzettelijk niet uitgenodigd voor het concert, dat de gemeente New
York in het Lincoln Center had georganiseerd ter gelegenheid van de 50ste
verjaardag van de Verenigde Naties. Volgens de Palestijnse VN-delegatie had zij
echter op volledig reguliere manier kaarten voor het concert gekregen van het
organisatiecomite. In elk geval kwam Arafat, in het gezelschap van lijfwachten
en enkele vrouwen, en kreeg prompt het verzoek van adjunct-burgemeester Randy
Mastro weer te vertrekken. Arafat zat nog even de beginmaten uit van Beethovens
Negende Symfonie (Alle mensen worden broeders) en ging toen. De meesten van de
2.000 aanwezigen, onder wie tientallen staatshoofden en regeringsleiders - zoals
de Israelische premier Rabin, Arafats onderhandelingspartner - ontging het
incident.

Burgemeester Giuliani zei gisteren op een persconferentie dat het hem niets kon
schelen dat Arafat de Nobelprijs voor de vrede heeft gekregen en al tweemaal is
uitgenodigd op het Witte Huis. Hij noemde Arafat een vroegere terrorist die
'nooit ter verantwoording is geroepen voor de moorden waarbij hij was
betrokken'. Giuliani, burgemeester van de Amerikaanse stad met de grootste
joodse bevolking, zei dat de Palestijnse leider ook medeschuldig was aan de dood
van tientallen Amerikaanse staatsburgers in het buitenland. 'Ik denk niet dat we
onrealistisch moeten zijn over wie Yasser Arafat is of waarvoor hij staat.'

Het State Department meende echter dat Giuliani een gebrek aan respect had
getoond voor 'de leider van het Palestijnse volk'. De vertegenwoordiger van de
Palestijnse Bevrijdings Organisatie bij de VN, Nasser al-Kidwa, beschuldigde
Giuliani ervan 'zich in gijzeling te hebben laten nemen door enkele fanatici'.
'Men kan niet voorwenden dat New York de hoofdstad van de wereld is' en op
dergelijke wijze handelen 'om nog enkele kiezers meer voor zich te winnen'.
(AFP, AP, Reuter)

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              70 of 200 DOCUMENTS

                                    De Stem

                                October 23, 1995

Een verjaardagsfeestje met 160 gasten

SECTION: Voorpagina, Alle edities

LENGTH: 574 words


New York - Het is een enorme verjaardagspartij, de vijftigste verjaardag van de
Verenigde Naties in New York. Ongeveer 160 staatshoofden en regeringsleiders
komen de jarige geluk wensen.

Burgemeester Giuliani van New York richtte zaterdagavond een feestelijk banket
aan, waar overigens niet iedereen aanwezig was. De Europese regeringsleiders
kwamen pas zaterdagavond aan en Cuba's Fidel Castro en PLO-leider Arafat waren
niet uitgenodigd.

Zo'n diner voor koningen, presidenten en premiers brengt unieke problemen met
zich mee, zowel wat betreft het menu als de bediening. Om geen religies te
beledigen werd rijst, kip en lamsvlees geserveerd. Maar hoe kan je voorkomen dat
het ene staatshoofd eerder een stukje vlees op zijn bord krijgt dan het andere?
Door voldoende obers te laten aanrukken die er voor zorgen dat alle
hoogwaardigheidsbekelders precies gelijk bediend worden. Er zijn geen
diplomatieke bedienings-incidenten gemeld.

Met zoveel regeringsleiders bij elkaar is het een unieke gelegenheid om in en
buiten de wandelgangen toch belangrijke zaken te bepreken. President Jeltsin zei
in de vijf minuten die hem ter beschikking stonden dat Rusland graag aan een
vredesmacht in Bosnie meedoet, maar niet onder Navo-bevel. Hij weet zich daarbij
gesteund door Frankrijk, maar de Amerikaanse minister van Defensie Perry noemde
dat voor de Amerikaanse televisie een ernstig probleem.

Een historische ontmoeting verder tussen de Britse premier Major en president
Menem van Argentinie, de eerste op dat niveau sinds de Falkland oorlog in 1982.
Achter de schermen wordt ook gelobbied voor een opvolger van Willy Claes als
secretaris-generaal van de Navo. Een andere historische ontmoeting, die tussen
de Franse president Chirac en de Algerijnse president Zeroual is op het laatste
moment afgelast.

De veiligheidsmaatregelen in New York zijn ongekend. Er zijn 8000 politie- en
veiligheidsagenten op de been. Het verkeer is een complete chaos omdat alle
straten in de buurt van het VN-gebouw zijn afgesloten.

Wel is er tegenover de VN ruimte voor een soort van alternatieve Algemene
Vergadering, waar plaats is voor de meest uiteenlopende demonstranten. Vooraan
staan enige honderden anti-Castrobetogers. Zij zijn het grootst in aantal en
maken ook het meeste lawaai.

Dan zijn er demonstranten tegen premier Buttho van Pakistan die een terrorist
genoemd wordt. Tibetanen dreigen met een hongerstaking als China hun land niet
ontruimt. Demonstranten tegen president Mobutu van Zaire en tegen de leiders van
Witrusland. Er staan Japanners die geen zetel voor hun land in de
Veiligheidsraad willen.  De Tamils uit Sri Lanka zijn aanwezig en ook joden uit
Oezbekistan. Er is zelfs een groepje Rijksduitsers dat een onafhankelijk Pruisen
nastreeft, en wel op vroeger Duits grondgebied dat nu verdeeld is tussen
Tsjechie, Polen en Rusland.

En dan loeit er een sirene, die de komst van weer een hoogwaardigheidsbekleder
aankondigt.

LOAD-DATE: October 25, 1995

LANGUAGE: Dutch / Nederlands

GRAPHIC: F. reuters

PUB-TYPE: Paper

                     Copyright 1995 VNU Dagbladengroep B.V.

                              71 of 200 DOCUMENTS

                               Eindhovens Dagblad

                                October 23, 1995

Wereldleiders bijeen voor 50 jaar VN

SECTION: Pg. 1

LENGTH: 1027 words


NEW YORK - De grootste verzameling regeringsleiders en staatshoofden uit de
geschiedenis heeft gisteren op het hoofdkwartier van de Verenigde Naties in New
York het halve-eeuwfeest van de wereldorganisatie luister bijgezet met tal van
toespraken. Daarin werden eisen gesteld voor hervormingen die nodig zouden zijn
om de dromen van de oprichters te verwezenlijken. Tegelijkertijd traden de
verschillen aan het licht die vanouds de wereldorganisatie diep hebben verdeeld.

Premier Kok zei in zijn rede dat "wij moeten betalen, zowel politiek als
financieel, voor wat we van de VN willen". Kok constateerde gisteravond dat de
internationale gemeenschap de afgelopen jaren enthousiast een beroep heeft
gedaan op de VN zonder in gelijke mate enthousiasme te tonen voor het
verschaffen van de nodige financiele middelen.  Burgemeester Giuliani van New
York richtte zaterdagavond een feestelijk banket aan, waar overigens niet allen
aanwezig waren. Cuba's Fidel Castro en PLO-leider Yasser Arafat waren niet
uitgenodigd. Het diner voor koningen, presidenten en premiers bracht unieke
problemen met zich mee, zowel wat betreft het menu als de bediening. Om geen
religies te beledigen werd rijst, kip en lamsvlees geserveerd en geen varkens-
of rundvlees. Om te voorkomen dat het ene staatshoofd eerder een stukje vlees op
zijn bord kreeg dan het andere, waren er zoveel obers opgetrommeld dat alle
hoogwaardigheidsbekleders precies gelijk bediend konden worden. Diplomatieke
bedienings-incidenten zijn niet gemeld.

Zie verder pagina 3: Clinton kritisch over VN-bureaucratie

  Clinton kritisch over VN-bureaucratie

NEW YORK - De Amerikaanse president Bill Clinton was de eerste die het woord
mocht voeren op het jubileumfeest van de VN. Hij overschreed de toegemeten vijf
minuten spreektijd -die geldt voor alle sprekers- met negen minuten. Clinton zei
vastbesloten te zijn de financiele verplichtingen van de VS aan de VN na te
komen. Hij voegde daar echter aan toe dat de VN moeten garanderen dat het geld
niet voornamelijk ten goede komt aan een topzwaar bureaucratisch lichaam.

De Cubaanse president Fidel Castro, die voor de gelegenheid zijn uniform had
verwisseld voor een donkergrijs kostuum, sprak over de kloof tussen rijk en arm,
over de macht die binnen de VN - 's werelds enige waarlijk mondiale organisatie
- wordt uitgeoefend door de rijke landen.

"Hoe lang moeten we wachten op de democratisering van de Verenigde Naties?"
aldus Castro. Zijn woorden ontlokten een warm applaus van vooral de
vertegenwoordigers uit de Derde Wereld. Volgens Castro hebben de permanente
leden van de Veiligheidsraad "een nieuw soort kolonialisme binnen de Verenigde
Naties geschapen".

  Crisis

In het handvest van de VN worden idealen als het bevorderen van de vrede en de
veiligheid in de wereld en de economische vooruitgang van alle volkeren
vooropgesteld. De ironie wil dat de viering van het 50-jarig bestaan samenvalt
met de ernstigste financiele crisis die de wereldorganisatie ooit kende. Het
geldgebrek is ten dele het gevolg van de vele veiligheidsmissies van de laatste
jaren, zoals in Somalie, Angola en het voormalige Joegoslavie, maar wordt
evenzeer veroorzaakt door nalatigheid van veel lidstaten, met name de Verenigde
Staten, om hun contributie tijdig te voldoen. De schuld van de lidstaten aan de
VN bedraagt momenteel drie miljard dollar, waarvan 1,3 miljard voor rekening van
de VS komt.

De voorzitter van de Algemene Vergadering, de Portugees Diago Freitas do Amaral,
opende de zitting met een oproep voor hervormingen. Hij wees er tegelijkertijd
op dat niet mag worden toegestaan dat de wereldorganisatie "sterft door toedoen
van haar critici".

De secretaris-generaal van de VN, Boutros Boutros-Ghali, onderstreepte dat door
te zeggen dat de VN een cruciale rol te spelen hebben op terreinen als
vredehandhaving, internationaal recht en ontwikkeling. Hij voerde aan dat de VN
die rol niet kunnen vervullen als daarvoor niet ook de financiele middelen en
andere noodzakelijke steun worden gegeven. Boutros-Ghali riep de lidstaten op
een speciale zitting te wijden aan de financiele crisis.

  Historisch

De festiviteiten van de VN vormden ook het decor voor een historische ontmoeting
verder tussen de Britse premier John Major en president Carlos Menem van
Argentinie, de eerste op dat niveau tussen Argentinie en Groot-Brittannie sinds
de Falkland oorlog in 1982. Maar de geplande ontmoeting tussen de Franse
president Jacques Chirac en de Algerijnse president Liamine Zeroual werd op het
laatste moment afgelast.

De veiligheidsmaatregelen in New York zijn zonder precedent. Er zijn 8000
politie- en veiligheidsagenten op de been. Het verkeer is een complete chaos
omdat alle straten in de buurt van het VN-gebouw zijn afgesloten. Wel is er
tegenover de VN ruimte voor een soort van alternatieve Algemene Vergadering,
waar plaats is voor de meest uiteenlopende demonstranten. Vooraan staan enige
honderden anti-Castrobetogers. Zij zijn het grootst in aantal en maken ook het
meeste lawaai.

Dan zijn er demonstranten tegen premier Boettho van Pakistan die een terrorist
genoemd wordt, hetgeen geilllustreerd wordt met uitvergrote bloederige foto's.
Tibetanen dreigen met een hongerstaking tot de dood als China hun land niet
ontruimd. Er staan Japanners die roepen dat hun land geen zetel in de
Veiligheidsraad moet krijgen zolang het geen excuses heeft aangeboden voor
misdrijven gepleegd in de Tweede Wereldoorlog. De Tamils uit Sri Lanka zijn
aanwezig en joden uit Oezbekistan, die zeggen dat de regering onder druk van
islamitische fundamentalisten onschuldige joodse landgenoten vervolgt. Er is
zelfs een groepje Rijksduitsers dat een onafhankelijk Pruisen nastreeft, en wel
op vroeger Duits grondgebied dat nu verdeeld is tussen Tsjechie, Polen en
Rusland.

LOAD-DATE: October 25, 1995

LANGUAGE: Dutch / Nederlands

GRAPHIC: Fidel Castro geeuwend aanwezig bij de jubileumzitting van de VN.  Foto
Reuters.

PUB-TYPE: Paper

                       Copyright 1995 Eindhovens Dagblad

                              72 of 200 DOCUMENTS

                       Algemeen Nederlands Persbureau ANP

                               October 22, 1995
                          21:55 Central European Time

50 JAAR VN;
 Regeringsleiders feliciteren Verenigde Naties

Vanwesel

SECTION: BUITENLAND

LENGTH: 1320 words

DATELINE: NEW YORK (ANP)


Het is een enorme verjaardagspartij, de vijftigste verjaardag van de VN in New
York met ongeveer honderdzestig staatshoofden en regeringsleiders die de jarige
geluk komen wensen.  Zij hebben daarvoor van het feestcomite allemaal vijf
minuten spreektijd gekregen in de Algemene Vergadering.

Burgemeester Giuliani van New York richtte zaterdagavond een feestelijk banket
aan, waar overigens niet allen aanwezig waren. De Europese regeringsleiders
kwamen pas zaterdagavond aan en Cuba's Fidel Castro en PLO-leider Yasser Arafat
waren niet uitgenodigd.

Zo een diner voor koningen, presidenten en premiers brengt unieke problemen met
zich mee, zowel wat betreft het menu als de bediening. Om geen religies te
beledigen werd rijst, kip en lamsvlees geserveerd. Maar hoe kan je voorkomen dat
het ene staatshoofd eerder een stukje vlees op zijn bord krijgt dan het andere?
Door voldoende obers te laten aanrukken die er voor zorgen dat alle
hoogwaardigheidsbekelders precies gelijk bediend worden.  Er zijn geen
diplomatieke bedienings-incidenten gemeld.

Veel ceremonie en weinig substantie. Bill Clinton overschreed als eerste de vijf
minuten spreektijd met negen minuten. Maar volgens zijn woordvoerder mocht hij
dat als gastheer. Met zoveel regeringsleiders bij elkaar is het een unieke
gelegenheid om in en buiten de wandelgangen toch belangrijke zaken te bepreken.
President Boris Jeltsin zei in de vijf minuten die hem ter beschikking stonden
dat Rusland graag aan een vredesmacht in Bosnie meedoet, maar niet onder NAVO
bevel. Hij weet zich daarbij gesteund door Frankrijk, maar de Amerikaanse
minister van defensie William Perry noemde dat voor de Amerikaanse televisie een
ernstig probleem, dat Amerika veel kopzorgen bezorgt en waarover president
Clinton maandag met Jeltsin zal spreken.

Een historische ontmoeting verder tussen de Britse premier John Major en
president Carlos Menem van Argentinie, de eerste op dat niveau tussen Argentinie
en het Verenigd Koninkrijk sinds de Falkland oorlog in 1982. Achter de schermen
zal ook gelobbied worden voor en opvolger van Willy Claes als
secretaris-generaal van de NAVO. Daarbij zal naar verwacht ook Nederland zich
inspannen voor de kandidatuur van oud-premier Ruud Lubbers.

De vlag van Macedonie is plechtig voor het VN gebouw gehesen nu Griekenland zijn
bezwaren heeft opgeheven. De historische ontmoeting tussen president Jacques
Chirac en de Algerijnse president Liamine Zeroual werd op het laatste moment
afgelast.

Geen historische ontmoeting van president Clinton met Castro, maar wel grote
aandacht voor de Cubaanse leider, bij zijn eerste bezoek sinds 1979 aan de VN.
Toen presteerde hij het in zijn militaire "gevechtstenue" de Algemene
Vergadering van vier uur en 29 minuten, een wereldrecord, toe te spreken. Nu,
gekleed in donker blauw pak, moest hij het met vijf minuten doen.

Het VN-feest is een goede illustratie van de vreemde positie van Castro. Hij
heeft zonder kleerscheuren de val van de Sovjetunie overleefd en volgens Chinees
voorbeeld zijn land opengesteld voor buitenlandse kapitalisten. Investeerders
verdringen zich en Castro heeft overal ter wereld respect afgedwongen, behalve
in ed Verenigde Staten. Het Amerikaanse Congres wil de sancties tegen Cuba
aanscherpen, en de regering loopt in een wijde boog om Castro heen. Maar hij zal
wel tijdens zijn verblijf in New York 200 leiders uit het Amerikaanse
bedrijfsleven ontmoeten.

De veiligheidsmaatregelen in New York zijn zonder precedent. Er zijn 8000
politie- en veiligheidsagenten op de been. Het verkeer is een complete chaos
omdat alle straten in de buurt van het VN-gebouw zijn afgesloten. Wel is er
tegenover de VN ruimte voor een soort van alternatieve Algemene Vergadering,
waar plaats is voor de meest uiteenlopende demonstranten. Vooraan staan enige
honderden anti-Castrobetogers. Zij zijn het grootst in aantal en maken ook het
meeste lawaai.

Dan zijn er demonstranten tegen premier Buttho van Pakistan die een terrorist
genoemd wordt, hetgeen geilllustreerd wordt met uitvergrote bloederige foto's.
Tibetanen dreigen met een hongerstaking tot de dood als China hun land niet
ontruimd.  Demonstranten tegen president Mobutu van Zaire en tegen de leiders
van Wirrusland. Er staan Japanners die geen zetel voor hun land in de
Veiligheidsraad willen. Japan moet eerst zijn excuses aanbieden voor misdrijven
gepleegd in de Tweede Wereldoorlog. De Tamils uit Sri Lanka zijn aanwezig en
joden uit Oezbekistan, die zeggen dat de regering onder druk van islamitische
fundamentalisten onschuldige joodse landgenoten vervolgt. De Nederlande
ambassade heeft op discrete wijze de vrijlating van een gevangene weten te
bewerkstelligen, zegt hun woordvoerder. Er is zelfs een groepje Rijksduitsers
dat een onafhankelijk Pruisen nastreeft, en wel op vroeger Duits grondgebied dat
nu verdeeld is tussen Tsjechie, Polen en Rusland. Nee, zij willen niet bij het
Duitsland van Kohl, de gevangene van de Amerikaanse, Engelse en Franse
bezetters, zij willen een onafhankelijk Pruisen!

De sirenes loeien voor weer een hoogwaardigheids bekleder die aankomt of
weggaat. Zelfs voetgangers mogen er niet door. Binnen gaan de toespraken van
vijf minuten door.


LOAD-DATE: October 25, 1995

LANGUAGE: Dutch / Nederlands

PUB-TYPE: News Wire

            Copyright 1995 Stichting Algemeen Nederlands Persbureau

                              73 of 200 DOCUMENTS

                                NRC Handelsblad

                                October 19, 1995

Lebed marcheert naar het Kremlin

BYLINE: DOOR ONZE CORRESPONDENT HANS NIJENHUIS

SECTION: Voorpagina; Pg. 1,5

LENGTH: 1520 words


MOSKOU, 19 OKT. De persconferentie had plaats in een achterafzaaltje. Het ging
over de oprichting van weer een Russische beweging, ditmaal voor 'Eer en
Moederland'. Maar er verdrongen zich zoveel televisieploegen dat het leek alsof
de president werd verwacht. En misschien was dat ook wel zo. Want zoals
Aleksandr Lebed gistermiddag met twee treden tegelijk de trap opkwam en daarna
met energieke one-liners de vragen beantwoordde, toonde hij zich in elk geval
een geduchte presidentskandidaat.

'Er wordt ons telkens weer een gouden toekomst beloofd. Eerst was het
communisme, nu is het democratie. Maar beide zijn als de horizon: je loopt
ernaartoe maar je komt er nooit', zei de 45-jarige generaal buiten dienst.

Dat was een van zijn langste zinnen bij de presentatie van die nieuwe beweging
voor het welzijn van militairen. De beweging wordt deel van de almaar uitdijende
groep organisaties die Lebed aan stemmen moeten helpen.

Op de vraag waar hij het door hem gewenste extra geld voor de strijdmacht
vandaan zou halen, antwoordde de ex-militair op typerende wijze: 'Ik zou u
aanraden niet het geld in andermans zakken te tellen.' Volgende vraag.

Rusland houdt in december parlementsverkiezingen en een halfjaar later
presidentsverkiezingen. Aleksandr Lebed is de populariteitslijsten binnengekomen
in de top-3. Zijn imago is dat van een 'sterke man' die orde op zaken kan
stellen, iets wat de meeste Russen hard nodig vinden.

Zijn programma is veel minder duidelijk, maar het zal de meeste Westerlingen
alarmeren. Lebed heeft zich uitgelaten over het terugdraaien van 'oneerlijke
privatiseringen' en over een 'Derde Wereldoorlog' als de NAVO zich uitbreidt.
Officieel is de generaal alleen kandidaat voor een parlementszetel, maar hij
heeft laten doorschemeren na een succes in december ook het pluche van het
Kremlin te willen bereiken.

De andere pretendenten zijn al langer bekend. De communist Zjoeganov, wiens
partij in de peilingen voor december bovenaan staat, heeft echter weinig
persoonlijke uitstraling.

De nationalist Zjirinovski, die bij de vorige parlementsverkiezingen zo
verrassend scoorde, slaat sindsdien zo wild om zich heen dat kiezers ervoor
kunnen terugschrikken hem de enorme macht van het presidentschap te geven.

De liberaal Javlinski oogt eeuwig jong en ontbeert bestuurservaring. Dan zijn er
nog president Jeltsin en premier Tsjernomyrdin, maar die worden verantwoordelijk
gehouden voor de chaos waarin Rusland nu verkeert.

Nee, dan Lebed. Hij spreekt voor iedereen begrijpelijke taal met een stemgeluid
zo zwaar dat het wel eens wordt vergeleken met artillerievuur.

Dat klinkt heel anders dan Zjoeganov of Javlinski. Hij heeft geen buitenhuis,
geen Mercedes en geldt in dit van corruptie vergeven land als onkreukbaar. Dit
in tegenstelling tot Jeltsin en Tsjernomyrdin. Hij is geen wildeman en maakt
geen rare grappen, zoals Zjirinovski. Niemand zou het durven Aleksandr Lebed
niet serieus te nemen.

Pag.5: Beroepssoldaat, amateurpoliticus, op weg naar de top

De oud-bokser en Afghanistan-veteraan Lebed is vooral bekend geworden als
commandant van het veertiende leger. Dat kwam in 1992 bij een burgeroorlog in de
voormalige Sovjet-republiek Moldavie de Russisch-sprekende minderheid te hulp en
herstelde de orde. Als commandant werd Lebed op handen gedragen door zijn
troepen. En toen minister van defensie Gratsjov afgelopen zomer na ruzie met
Lebed een opvolger benoemde, gingen er honderden vrouwen op de landingsbaan
liggen uit protest tegen diens komst.

Sindsdien heeft de militair zich ook laten zien als een politiek strateeg. Hij
heeft zich aangesloten bij een bestaande politieke beweging, De Unie van
Russische Gemeenschappen, die zich inzet voor de Russen in de voormalige
Sovjet-republieken maar die verder weinig bekend is en dus weinig vijanden
heeft. De beweging wordt geleid door een bureaucraat die zelf in Moskou iedereen
kent maar die door niemand wordt herkend en daarom zelf ongeschikt is als
kandidaat. Deze man, Joeri Skokov, ex-secretaris van president Jeltsins
veiligheidsraad, is betrokken geweest bij de oprichting van verscheidene banken
en lijkt toegang te hebben tot campagnegelden.

Vervolgens is Lebed begonnen nuttige medestanders om zich heen te verzamelen.
Een van hen is Sergej Glazijev, een econoom die nog deel heeft uitgemaakt van de
eerste hervormingsgezinde regering van Jegor Gajdar en wiens deskundigheid alom
wordt erkend. En gisteren zat ineens ook Aleksandr Goesov naast Lebed op het
podium, de commandant van de anti-terreureenheid Alfa die afgelopen weekeinde
nog korte metten maakte met een terrorist die bij het Rode Plein een bus
toeristen gegijzeld hield.

Zijn programma voor het land, als het al gereed is, houdt Lebed nog zorgvuldig
geheim. Over de oorlog in Tsjetsjenie zei hij gisteren eenvoudig dat die moet
worden opgelost, niet hoe. 'Wij hebben een plan', antwoordde hij op de vraag hoe
hij de treurige toestand van de krijgsmacht wil verbeteren. Op de vraag wat hij
denkt te doen aan de problemen in de landbouw zei hij dat de persconferentie
niet over de landbouw ging. Over de economie 'volgen nog nadere mededelingen'.

Tegelijkertijd wekt Lebed de indruk, en bij sommigen wellicht het vertrouwen,
dat de problemen van Rusland wel zijn op te lossen. 'We hebben een rijk land.
Het geld is er, de mankracht is er, alles is er', onderstreepte hij. Zijn toon
is de zelfverzekerde toon van een man die gewend is dat zijn orders worden
uitgevoerd. Van hem ook geen aankondigingen dat de huidige machthebbers in de
gevangenis zullen worden gestopt, zoals radicalere kandidaten met minder
bestuurservaring wel doen. 'Ik ben bereid hem in vrede te laten gaan. Hij mag
vissen en aardbeien kweken', zei Lebed vorige week minzaam. Dat ging over Boris
Jeltsin, de Russische president.

Het uitgangspunt van van Lebeds programma is wel bekend: alleen een autoritair
bewind kan orde en gerechtigheid herstellen. 'In beschaafde landen kan het leger
zich buiten de politiek houden, maar wij kunnen helaas niet tot de beschaafde
landen worden gerekend', zei hij in een vraaggesprek. 'We zijn veroordeeld in
een authoritaire staat te leven todat echte democratie, niet te verwarren met de
huidige anarchie, kan worden ingevoerd.' Hij voegde eraan toe dat hij niet
verwacht dat moment zelf nog mee te maken.

Lebed heeft de Chileense ex-dictator Pinochet eens als voorbeeld genoemd,
recentelijk is hij overgestapt naar een meer gerespecteerde generaal die
president werd, Charles de Gaulle. Maar in de Angelsaksische pers wordt Lebed
wel vergeleken met nog een andere generaal die mogelijk een gooi doet naar het
presidentschap van zijn land, de zwarte Amerikaan Colin Powell. Lebed heeft net
als Powell zojuist zijn autobiografie uitgebracht (getiteld Ik voel pijn voor de
grootmacht), eveneens met een vaderlandslievende boodschap en eveneens tot grote
opwinding leidend in de media. Anders dan Powell, die als voorzitter van de
verenigde chefs van staven en als nationaal veiligheidsadviseur van de
regeringen-Reagan en -Bush de landspolitiek van binnenuit kent, is Lebed in dit
opzicht een relatieve amateur - al kan dat in Rusland met zijn anti-politieke
atmosfeer aanvankelijk juist een voordeel blijken te zijn.

In Rusland zijn er bovendien behalve Lebed nog meer dan twintig generaals die
zich als kandidaat voor de parlementsverkiezingen hebben gemeld. Er zijn tal van
patriottistische bewegingen met namen als Grootmacht en Ons Vaderland. En er is
ook nog de communistische partij, die onlangs bij regionale verkiezingen in
Wolgograd twintig van de 24 beschikbare zetels won, en die zich bereid heeft
verklaard met Lebed een coalitie te vormen. 'In Rusland is alles mogelijk', zei
Lebed daarover gisteren zelf.

Een en ander heeft Jegor Gajdar, de Westers georienteerde ex-premier, ertoe
gebracht de alarmbel te luiden. 'Er bestaat de rare illusie dat we een punt zijn
gepasseerd waarna er geen weg meer terug is. Als een van de architecten van de
hervormingen moet ik helaas waarschuwen dat die volledig kunnen worden
teruggedraaid', zei hij vorige week. 'Daarvoor zijn heus geen dramatische
stappen nodig.'

Als een regering van communisten en nationalisten zijn verkiezingsbelofte zouden
willen nakomen, aldus Gajdar, zou ze meer en meer geld moeten drukken. Daardoor
wordt de inflatie aangewakkerd, met chaos als mogelijk gevolg. 'Kijk maar naar
de geschiedenis van de Nieuwe Economische Politiek', voegde hij toe, in een
verwijzing naar het begin van de jaren twintig waarin de jonge Sovjet-Unie door
korte periode van economische hervormingen doormaakte die vervolgens door Stalin
de kop werden ingedrukt.

'Het is enorm naief onze communistische partij te vergelijken met de hervormde
communistische parijen in Oost-Europa', waarschuwde de liberaal, die al heeft
gezegd blij te zijn als zijn partij in december de vereiste vijf procent haalt.
'Bij ons verandert het niet van rood naar roze, maar van rood naar bruin.'

Foto: Alekandr Lebed, gisteren tijdens zijn persconferentie (Foto AP)

Politieke partijen ; Politiek en Staat ; Binnenlandse Politiek

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              74 of 200 DOCUMENTS

                                Brabants Dagblad

                                October 19, 1995

Belg wint kort geding na ongeluk met koning Albert

Van onze correspondent

SECTION: Pg. 7

LENGTH: 240 words


BRUSSEL - De Belgische staat en de gemeente Leuven moeten samen een
schadevergoeding van 16.000 gulden betalen aan tuinman F. Trevels uit
Oud-Heverlee. Hij werd vijf jaar geleden het slachtoffer van een auto-ongeval,
waar de huidige koning Albert bij betrokken was.

De chauffeur van Albert, toen nog prins, reed met hoge snelheid door een rood
stoplicht en ramde daarbij de auto van de tuinman. Een tweede auto uit het
gevolg van de prins botste vervolgens ook tegen zijn wagen. De politie van
Leuven begeleidde de colonne.

De politie dacht aanvankelijk aan een aanslag. De gewonde tuinman werd hard
aangepakt. Hij was volkomen overstuur. Zelfs in het ziekenhuis werd hij volgens
zijn advocaat als een terrorist behandeld.

Tuinman Trevels stapte naar de rechtbank om schadevergoeding te eisen, maar de
aanklacht werd door het openbaar ministerie niet ontvankelijk verklaard. Bij een
andere rechtbank heeft de tuinman nu wel gelijk gekregen. De rechter
veroordeelde de politie van Leuven en de rijkswachter die de prinselijke BMW
bestuurde tot een geldboete.

Of en wanneer de tuinman zijn geld krijgt, moet nog worden afgewacht. De
tegenpartij, de Belgische staat en de stad Leuven, gaat in beroep.

LOAD-DATE: October 20, 1995

LANGUAGE: Dutch / Nederlands

PUB-TYPE: Paper

                        Copyright 1995 Brabants Dagblad

                              75 of 200 DOCUMENTS

                                Brabants Dagblad

                                October 19, 1995

Indringende roman Edna O'Brien over Ierse kwestie 'Problematiek die om
nuanceringen vraagt'

Door Gerrit van den Hoven

SECTION: Editie Tilburg, Pg. 9

LENGTH: 1414 words

HIGHLIGHT:  In de romans van de Ierse schrijfster Edna O'Brien speelt haar
vaderland een belangrijke rol. Nog nooit schreef ze over de Ierse kwestie, maar
in haar nieuwe roman 'Huis van volmaakte eenzaamheid' staat de strijd voor een
verenigd - Ierland op de voorgrond. "Dit boek zat al jaren in me."


"Schrijvers zijn krijgers." Edna O'Brien schuift naar de punt van haar stoel,
drukt haar wijsvinger krom op het tafelblad. "In zekere zin is schrijven oorlog.
Je moet lezers hinderen, aanvallen, onderuithalen. Daarom schrijf ik over de
Ierse kwestie. Niemand heeft het recht aan zijn zijde. Het is een problematiek
die om nuanceringen vraagt."

Het harde ochtendlicht dat schuin over de Amsterdamse grachten valt, is niet
vriendelijk voor de Ierse schrijfster. Edna O'Brien (1932) ziet bleek, een
bleekheid die nog wordt versterkt door haar vlammende rode haren. Ze is in de
hoofdstad om over Huis van volmaakte eenzaamheid te praten, haar nieuwe roman
waarin de Ierse kwestie op de voorgrond staat. McGreevy, een IRA-strijder op de
vlucht voor de politie, dringt het vervallen landhuis van Josie binnen, een
bedlegerige oude Ierse weduwe.

Vijf dagen lang schuren hun karakters ongemakkelijk langs elkaar, langzaam
groeit begrip en een warme band tussen de twee.

Ze praat zoals ze schrijft. Prachtige ronde zinnen. In Huis van volmaakte
eenzaamheid schrijft de Ierse voor het eerst over de kwestie die haar vaderland
verdeeld houdt. "Ik kon er niet eerder over schrijven", zegt ze en haar ogen
dwalen weg. "Al heel lang voel ik me begaan met de opdeling van Ierland. Het
boek zat al jaren in me." Toen Edna O'Brien een paar jaar geleden in Ierland was
om te kijken naar het landhuis van haar vader, regen de losse stukken zich
aaneen. Het oude landhuis bleek verdwenen en O'Brien wilde iets met haar
herinneringen aan het huis doen. Kort daarop raakte ze in gesprek met een Ierse
politieman die een IRA-lid had doodgeschoten. "Hij vertelde me dat hij zich heel
vreemd voelde na het afvuren van het schot dat later fataal bleek te zijn. De
helft van hem wilde dat de man dood was, de andere helft wilde dat ook weer
niet. 'Die man was ook een Ier', zei hij. Dat was voor mij de sleutel. De oorlog
in de oorlog. Niet alleen de Engelsen die de Ieren willen onderwerpen, maar ook
de mensen in het zuiden tegen die van het noorden."

  Kalf

Twee jaar lang werkte O'Brien aan de roman. Ze sprak in Engelse en Ierse
gevangenissen met tien IRA-strijders. Met name de openhartige gesprekken die ze
voerde met de Ierse vrijheidsstrijder Dominic McGlinchey ("Hij vertrouwde me
volledig") waren volgens haar belangrijk. "Het karakter in het boek is een mix
van verschillende personen, maar uiteindelijk heeft McGreevy veel van
McGlinchey. McGlinchey is een man die diep over de dingen nadenkt. Hij had een
schrijver kunnen zijn."

O'Brien was vooral ook geinteresseerd in 'gewone', alledaagse dingen. "Zo vroeg
ik McGlinchey naar kleine voorvallen die hem waren bijgebleven. Toen vertelde
hij me dat hij op een nacht alleen in een stal zat waar een koe moest kalven en
dat hij dat kalf had gehaald. Dat voorval is ook in het boek terecht gekomen.
Het interesseerde me. Een harde, eenzame man die dan niet wegloopt.  Het is
onderdeel van het Ierse leven, de mensen leven dicht bij de aarde en de dieren."


  Niet eenvoudig

Huis van volmaakte eenzaamheid is geen eenvoudig boek. O'Brien wisselt nogal
eens met het punt van waaruit het verhaal wordt verteld, tijden lopen door
elkaar heen. Zo wordt het boek ingeleid en afgesloten met een monoloog van een
ongeboren kind. De literaire toon kon niet verhinderen dat de Engelsen zich
aangevallen voelden. Toen haar boek in april in Engeland uitkwam, kreeg ze een
stroom negatieve reacties. De voortvluchtige IRA-terrorist zou te menselijk, te
liefdevol zijn afgebeeld, was onder meer de kritiek. "De reacties hebben me pijn
gedaan", zegt ze zacht. "De Engelsen konden niet verdragen dat ik een IRA-lid
een round character heb gegeven. Voor hen moet een IRA-lid een karakter van
bordkarton hebben, een schurk zijn, doortrapt en gemeen. Kennelijk kwam het te
dichtbij."

Ze begrijpt ook niet dat de critici ontgaan is dat het een roman is, dus fictie
is. "De roman heeft verschillende niveaus. Er zijn verschillende stemmen. Het
gaat over psychologie, over vrouwen, stijl is belangrijk, het taalgebruik. De
critici beoordeelden alleen het politieke deel." Voor O'Brien is Huis van
volmaakte eenzaamheid vooral het verhaal van het leven van Josie, een soort
Ierse Madame Bovary wiens levensverhaal door O'Brien met compassie en veel
gevoel wordt beschreven.

  Country girls

In Ierland bleek de waardering voor haar werk groter. "Ierland was oke", zegt ze
en glimlachend vertelt ze hoe ze weer wordt gevraagd in haar moederland dat ze
35 jaar geleden verruilde voor Londen. "De mensen zijn tegen de IRA, maar hadden
niet zulke problemen met het boek als de Engelsen."

Ze is blij met de redelijke ontvangst in Ierland. In 1960 verscheen haar eerste
roman die de katholieke Ieren verbijsterde. The country girls ging meteen in de
ban. Het vrijmoedige schrijven over de vrouwelijke seksualiteit joeg de Ierse
bisschoppen hoog de boom in. "De mensen waren geschokt", herinnert ze zich. "Ik
was toen net vertrokken uit Ierland. Ook mensen uit mijn directe omgeving
reageerden afwijzend. Een tijdje ben ik daar heel bedrukt over geweest."

De Engelsen en de Ieren houden niet van haar werk, zegt ze. Voor de
gereserveerde Engelsen is ze te Iers, vermoedt ze, schrijft ze met te veel
passie. De Ieren vinden haar weer te vinnig, te vrijmoedig over religie en
seksualiteit. De waardering buiten het Britse koninkrijk is groter. Zo zou ze
kandidate zijn voor de Nobelprijs voor literatuur. O'Brien zegt van niets te
weten. "Maar het zou kunnen. Als ik een prijs krijg, krijg ik die vast in het
buitenland."

Ze raapt de Nederlandse vertaling van haar boek van de tafel en vraagt me of het
goed vertaald is. Ze knikt tevreden na het bevestigende antwoord. "Een vriend
van me vertaalde enkele jaren terug een deel van een Franse vertaling terug naar
het Engels. Zo verschrikkelijk, de muzikaliteit was weg. Stijl is heel
belangrijk."

  Religie

De Ierse kwestie zal zich spoedig oplossen, is haar overtuiging. "De Engelsen
stoppen er al jaren heel veel geld in. Biljoenen ponden heeft het al gekost. Dat
is straks afgelopen. Om financiele redenen zal Engeland zich straks terugtrekken
uit de laatste kolonie", voorspelt ze.

Hoewel ze er al 35 jaar weg is, kan en wil ze het land dat ze lang geleden
verliet niet uit haar gedachten bannen. "Met het land ben ik innig verbonden.
Het is de stuwende kracht in mijn werk. Als ik in mijn Londense kamer schrijf
over het landschap, dan ben ik er ook", zegt ze.

Ze is alweer bezig met een nieuw boek, ook weer over de Ieren en de donkere
kanten van de Ierse samenleving. Ze vertelt over de religie, die het land heeft
vergiftigd. "De religie is een dogma, het houdt de mensen in een ijzeren greep.
Alles is doordrenkt met boete en schuld en zonde."

Edna O'Brien: Huis van volmaakte eenzaamheid. De Bezige Bij, gulden. 39.50.

LOAD-DATE: October 20, 1995

LANGUAGE: Dutch / Nederlands

GRAPHIC: Edna O'Brien.  Foto Klaas Koppe.

PUB-TYPE: Paper

                        Copyright 1995 Brabants Dagblad

                              76 of 200 DOCUMENTS

                                    De Stem

                                October 19, 1995

Belgie moet tuinman Albert betalen

SECTION: Buitenland (Pagina 5), Alle edities, Pg. 5

LENGTH: 145 words


Brussel - De Belgische staat en de gemeente Leuven moeten samen een
schadevergoeding van 16.000 gulden betalen aan tuinman Frans Trevels uit
Oud-Heverlee. Hij werd vijf jaar geleden het slachtoffer van een auto-ongeval,
waar de huidige koning Albert bij betrokken was.

De politie dacht aanvankelijk aan een aanslag. De gewonde tuinman werd hard
aangepakt. Hij was volkomen overstuur en werd volgens zijn advocaat zelfs in het
ziekenhuis als een terrorist behandeld.

Tuinman Frans Trevels stapte naar de rechtbank om schadevergoeding te eisen.  De
rechter veroordeelde de politie van Leuven en de rijkswachter die de prinselijke
BMW bestuurde tot een geldboete. De tegenpartij, in casu de Belgische staat en
de stad Leuven, gaat in beroep.

LOAD-DATE: October 20, 1995

LANGUAGE: Dutch / Nederlands

PUB-TYPE: Paper

                     Copyright 1995 VNU Dagbladengroep B.V.

                              77 of 200 DOCUMENTS

                                De Gelderlander

                                October 19, 1995

Tuinman wint geding na botsing met koning Belgie

Door onze correspondent

SECTION: Buitenland, Pg. 1

LENGTH: 240 words


BRUSSEL - De Belgische staat en de gemeente Leuven moeten samen een
schadevergoeding van 16.000 gulden betalen aan tuinman Frans Trevels uit
Oud-Heverlee. Hij werd vijf jaar geleden het slachtoffer van een auto-ongeval,
waar de huidige koning Albert bij betrokken was.

De chauffeur van Albert, toen nog prins, reed met hoge snelheid door een rood
stoplicht en ramde daarbij de auto van de tuinman. Een tweede auto uit het
gevolg van de prins botste vervolgens ook tegen zijn wagen. De politie van
Leuven begeleidde de colonne.

De politie dacht aanvankelijk aan een aanslag. De gewonde tuinman werd hard
aangepakt. Hij was volkomen overstuur. Zelfs in het ziekenhuis werd hij volgens
zijn advocaat als een terrorist behandeld.

Tuinman Frans Trevels stapte naar de rechtbank om schadevergoeding te eisen,
maar de aanklacht werd door het openbaar ministerie niet ontvankelijk verklaard.
Bij een andere rechtbank heeft de tuinman nu wel gelijk gekregen. De rechter
veroordeelde de politie van Leuven en de rijkswachter die de prinselijke BMW
bestuurde tot een geldboete.

Of en wanneer de tuinman zijn geld krijgt, moet nog worden afgewacht. De
tegenpartij, in casu de Belgische staat en de stad Leuven, gaat in beroep.

LOAD-DATE: October 20, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              78 of 200 DOCUMENTS

                                Brabants Dagblad

                                October 17, 1995

Terrorist werd in Nederland opgepakt - Voormalig RAF-lid Folkerts vrijgelaten

SECTION: Pg. 7

LENGTH: 454 words


HAMBURG/DEN HAAG - De Duitse autoriteiten hebben gisteren de voormalig terrorist
Folkerts vrijgelaten. Folkerts kreeg levenslang voor zijn betrokkenheid bij de
moord op de Duitse procureur-generaal Buback en het lidmaatschap van de verboden
organisatie Rote Armee Fraktion (RAF). Hij heeft achttien jaar van die straf
uitgezeten in een gevangenis in het noordduitse Celle.

De RAF voerde in de jaren zeventig en tachtig tal van aanslagen uit op de Duitse
politieke en economische gevestigde orde. Ook bediende de groep zich van
ontvoeringen. De RAF wilde met het gebruik van geweld de
'kapitalistisch-repressieve' Duitse Staat omverwerpen.

Folkerts werd in 1977 in Nederland gevangen genomen en uitgeleverd aan
Duitsland. In dat jaar voerden de Duitse terroristen binnen een week tijd twee
acties uit in Nederland. Op 19 september was er een schietpartij tussen
RAF-leden en agenten van de Haagse politie. Dat gebeurde bij een verhuurbedrijf
waar de RAF-leden een auto hadden gehuurd. Het personeel had ontdekt dat de
huurders valse papieren hadden gebruikt en had de politie gewaarschuwd. Toen de
terroristen de auto kwamen terugbrengen, ontstond de schietpartij. Een agent
raakte gewond. De RAF-leden wisten te ontkomen.

Drie dagen later deed zich opnieuw een schietpartij voor bij een
autoverhuurbedrijf, ditmaal in Utrecht. De politie was getipt dat Folkerts en
zijn vrouwelijke partner Brigitte Mohnhaupt een auto zouden komen terugbrengen.
In de garage bevonden zich tien agenten toen het duo aankwam. Mohnhaupt
vluchtte, Folkerts reed de garage binnen en schoot op de agenten. Een
rechercheur werd gedood.

In een televisieinterview met het Humanistisch Verbond toonde Folkerts in 1992
nog weinig berouw over de gewelddadige acties van de RAF. Aanslagen van de
organisatie op de bankier Herrhausen (1989) en Treuhand-voorzitter Rohwedder
(1991) noemde hij 'legitieme acties'. Later nam hij een gematigder houding aan
en zwoor hij het geweld af. Mohnhaupt maakte daarop Folkerts en twee andere
RAF-leden, Dellwo en Taufer, publiekelijk uit voor verrader. Dellwo en Taufer
werden eerder dit jaar vrijgelaten. Beiden hadden twintig jaar in de cel
gezeten. De RAF-leden Moeller en Kuby kwamen vorig jaar na respectievelijk 22 en
17 jaar gevangenisstraf vrij. Momenteel zitten nog negen voormalige RAF-leden,
onder wie Mohnhaupt, vast. Reuter/ANP * K. Folkerts

LOAD-DATE: October 19, 1995

LANGUAGE: Dutch / Nederlands

PUB-TYPE: Paper

                        Copyright 1995 Brabants Dagblad

                              79 of 200 DOCUMENTS

                                Algemeen Dagblad

                                October 16, 1995

Buskaping bij Kremlin schokt Russische machthebbers

BYLINE: VAN ONZE CORRESPONDENT

SECTION: Buitenland; Pg. 7

LENGTH: 364 words


    Moskou - Een buskaping aan de voet van de Kremlin-muren heeft zaterdagnacht
de veiligheidsdiensten in Rusland gealarmeerd. Na meer dan negen spannende uren
maakte de anti-terreur-eenheid Alfa een einde aan de kaping. De terrorist
overleefde zijn avontuur niet. De 29 gijzelaars, toeristen uit Zuid-Korea,
bleven ongedeerd.

    Jeltsins persoonlijke lijfwacht, generaal Korzjakov, was getuige van de
operatie, alsmede het hoofd van de binnenlandse veiligheidsdienst Barsoekov. Dit
geeft aan dat het Kremlin geschokt was dat een terroristische actie zo dicht bij
het centrum van de macht kon plaatshebben.

    Ongeveer om half zes zaterdagmiddag stormde een gewapende man een
toeristenbus binnen die geparkeerd stond achter de kathedraal van St.Basil niet
ver van het Rode Plein. Hij gelaste de inzittenden de gordijnen te sluiten. De
toeristen dachten aanvankelijk dat de overval een grap was, maar de man
overtuigde hen van de oprechtheid van zijn bedoelingen met een schot in het dak
van de bus.

    Hij gaf de chauffeur opdracht de bus te parkeren midden op de nabijgelegen
brug over de rivier de Moskva. De bus was al snel omsingeld door de Moskouse
politie en eenheden van de anti-terreur-groep Alfa. De overvaller eiste tien
miljoen dollar aan losgeld en een vrijgeleide naar een van de vliegvelden ten
zuiden van Moskou.

    Gedurende de onderhandelingen zijn de meeste toeristen vrijgelaten. Slechts
vier van hen, onder wie de chauffeur, bleven tot het laatst achter. Om kwart
voor drie 's nachts overhandigde een functionaris een tas met geld aan de kaper.
De actie bleek een afleidingsmanoeuvre want meteen daarop maakte een
sluipschutter een einde aan het leven van de overvaller en bestormde een
Alfa-eenheid de bus.

    Er waren volgens politiewoordvoerders geen politieke motieven in het spel.
Het ging de overvaller om geld. Volgens de burgemeester van Moskou, Loezjkov,
was de overvaller een ongeveer 35-jarige man die vermoedelijk uit een van
Ruslands zuidelijke republieken afkomstig was.

    Foto: Het lijk van de gijzelnemer die gisteren Zuidkoreaanse toeristen
vasthield in een bus in het centrum van Moskou. Foto Reuter

    Delicten ; Recht ; Criminaliteit

LOAD-DATE: May 7, 2003

LANGUAGE: DUTCH

                © 1995 PCM Uitgevers B.V.  All rights reserved.

                              80 of 200 DOCUMENTS

                                De Gelderlander

                                October 16, 1995

Commando's maken einde aan gijzeling toeristenbus in Moskou

Door onze correspondent

SECTION: Buitenland, Pg. 1

LENGTH: 454 words


Kees Elenbaas

MOSKOU - Met een razendsnelle spectaculaire actie heeft een eenheid van het
Russische elitekorps 'Alpha' gisterochtend een einde gemaakt aan de gijzeling
van een bus met Zuid-Koreaanse toeristen vlakbij het Moskouse Rode Plein.

Bij de bestorming van de bus werd de nog onbekende terrorist doodgeschoten
terwijl geen van de zes nog overgebleven gijzelaars zelfs maar gewond raakte.

De gijzelingsactie begon zaterdagmiddag om half zes Moskouse tijd toen een man
gewapend met een automatisch geweer op nog geen 150 meter van het presidentiele
paleis van het Kremlin een bus binnendrong. Daarin bevonden zich behalve een
Russische chauffeur en een gids 27 werknemers van de Zuid-Koreaanse
autofabrikant Hyundai die zojuist in het kader van hun jaarlijkse uitstapje het
Rode Plein hadden bezocht.

Een Russische verkoopster die nog enkele traditionele bontmutsen aan de
Zuid-Koreanen wilde slijten, zag de gewapende en gemaskerde man in de bus en
alarmeerde de politie. De bus werd kort daarna tot stilstand gebracht op de brug
achter de basiliek die toegang geeft tot het Rode Plein, waarna de
onderhandelingen met de terrorist begonnen.

Deze eiste in eerste instantie een losgeld van 10 miljoen dollar, maar bracht
dit bedrag al snel terug tot 1 miljoen. De man verklaarde dat zich een
handlanger op een van de vliegvelden in Moskou bevond. Deze zou in de vertrekhal
een bom tot ontploffing brengen als de eisen niet werden ingewilligd. De
terrorist begon vervolgens groepjes gijzelaars vrij te laten in ruil voor delen
van het losgeld.

Gisterochtend vroeg schoot een scherpschutter de terrorist met een schot neer
toen deze zich vertoonde voor een raam van de bus. Een politie-officier die aan
de bevrijdingsactie deelnam, verklaarde later tevreden: "Het was een uitermate
professioneel schot". Commando's van de Alpha-eenheid sloegen daarop alle ramen
van de bus in, sprongen naar binnen en brachten de overgebleven zes gijzelaars
en de 500.000 dollar losgeld die de man inmiddels had ontvangen in veiligheid.
De hele operatie duurde nauwelijks meer dan een minuut. De woordvoerder van de
Zuid-Koreaanse ambassade in Moskou verklaarde na afloop dat alle gijzelaars in
veiligheid en gezond waren, hoewel de meesten zeer moe waren en nog in een
shock-toestand verkeerden.

  Motieven

Hoewel in eerste instantie werd aangenomen dat de terrorist een Noord-Koreaan
was, staat nu vrijwel vast dat het om een Rus gaat. Omtrent de motieven van de
dader is niets bekend en ook wat betreft zijn identiteit tast men nog in het
duister. De enige gegevens die de autoriteiten wilden prijsgeven zijn dat het om
een man tussen de 30 en 35 jaar ging, die niet in Moskou woonde en die onlangs
vanuit Zuid-Rusland naar de hoofdstad was gereisd.

LOAD-DATE: October 17, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              81 of 200 DOCUMENTS

                                   Het Parool

                                October 14, 1995

VRIJ, ONVERVEERD - Een politieke prijs

SECTION: MENINGEN; Pg. 9

LENGTH: 316 words


Evenals vorig jaar heeft het Noorse Nobel-comite met de toekenning van de
jaarlijkse vredesprijs een duidelijke politieke daad gesteld. In 1994 kregen
Jasser Arafat, Jitschak Rabin en Simon Peres de Nobelprijs voor hun inzet voor
het vredesproces, maar terwijl de voorstanders dit vooral zagen als een
aanmoediging daarmee verder te gaan, verweten de tegenstanders het comite in
Arafat een (in elk voormalige) terrorist te eren.

Met de toekenning van de Nobelprijs aan Joseph Rotblat en zijn
Pugwash-organisatie begeeft het comite zich dit jaar op veel minder glad ijs,
maar de politieke boodschap is niet minder duidelijk. Het is 'een protest tegen
alle kernproeven, een boodschap aan alle kernmachten in de hele wereld', zei de
voorzitter van het Nobel-comite, Francis Sejersted.

De Pugwash-organisatie werd opgericht naar aanleiding van de twee kernbommen die
de Verenigde Staten in 1945 op Japan gooiden, en heeft zich - in de woorden van
het Nobel-comitee- vervolgens ingezet voor de uiteindelijke uitbanning van alle
kernwapens in de wereld. De Pugwash-conferenties hadden vooral tot doel de
betrokken wetenschappers te confronteren met hun persoonlijke
verantwoordelijkheid voor hun uitvindingen.

Het Nobel-comite wijst met deze keuze niet alleen op een historisch moment, maar
geeft ook een actueel signaal. Het markeert dat vijftig jaar geleden Hirosjima
en Nagasaki werden gebombardeerd en eert Rotblat, de enige wetenschapper die het
Amerikaanse atoomprogramma de rug toekeerde toen bleek dat Duitsland geen
kernbom maakte. Maar veel sterker nog betekent de toekenning op dit moment een
slag in het gezicht van de Franse president Chirac en de Chinese machthebbers,
die met alle geweld doorgaan met hun kernproeven, terwijl de wereld schreeuwt om
een algeheel verbod daarvan.

Met deze prijswinnaars kan - behalve dan in Parijs en Peking - iedereen vrede
hebben.

LOAD-DATE: May 9, 2003

LANGUAGE: DUTCH

                               © 1995 Het Parool

                              82 of 200 DOCUMENTS

                                   Het Parool

                                October 11, 1995

Chirac spreekt Zeroual toch

SECTION: Pg. 5

LENGTH: 467 words


MADRID/PARIJS - Frankrijks president Jacques Chirac heeft alle bezwaren tegen
zijn aanstaande ontmoeting met de Algerijnse president Liamine Zeroual van de
hand gewezen met het argument dat alleen een dialoog vrede kan brengen in
Algerije. Volgens critici speelt Chirac echter een gevaarlijk spel, omdat de
Algerijnse gewapende en politieke oppositie de ontmoeting kan beschouwen als
steun van Chirac aan het regime in Algiers.

Chirac maakte zijn besluit gisteren in Madrid bekend. Hij ontmoet Zeroual op 22
en 23 oktober in New York tijdens de viering van het vijftigjarig bestaan van de
Verenigde Naties.

Chirac bezwoer dat de ontmoeting niet betekent dat hij zich inlaat met de
Algerijnse strijd, die met de recente reeks aanslagen ook op Frans grondgebied
wordt uitgevochten.

'Het is mijn plicht president Zeroual te vertellen dat de enige oplossing van
Algerije's problemen bestaat uit een dialoog tussen alle democratische
krachten,' aldus Chirac.

In Frankrijk hebben oppositiepolitici en kenners van Algerije gewaarschuwd dat
Chirac de indruk kan wekken Zeroual te steunen bij diens pogingen de
presidentsverkiezingen te winnen. De belangrijke Algerijnse partijen boycotten
de verkiezingen, waarvan de eerste ronde op 16 november wordt gehouden.

Volgens de oppositie is de toestand van een verkapte burgeroorlog niet geschikt
voor het houden van verkiezingen. In Algerije zijn de afgelopen jaren meer dan
40.000 mensen om het leven gekomen bij de strijd tussen het bewind en
islamitische groeperingen als de GIA.

Sommige Franse commentatoren heben Chirac verweten met zijn ontmoeting met
Zeroual 'de kant van de generaals te hebben gekozen'. Algemeen wordt aangenomen
dat Zeroual, een gepensioneerd generaal, de verkiezingen zal winnen nu alle
kopstukken van de oppositie het laten afweten.

Benjamin Stora, een vooraanstaand Frans Algerije-expert, zei dat de meeste
Algerijnen niet of nauwelijks geinteresseerd zijn in Chiracs ontmoeting met
Zeroual. Wel staat vast dat een dergelijk contact Zerouals positie versterkt
binnen de Algerijnse strijdkrachten, aldus Benjamin Stora.

De aanblik van de buiten Lyon doodgeschoten jonge Algerijnse terrorist Khaled
Kelkal is volgens Stora veel schadelijker voor de Frans-Algerijnse betrekkingen
dan het gesprek in New York.

Frankrijk nam gisteren een kleine stap tot normalisering van de betrekkingen met
Algerije door de scheepvaartverbinding tussen Marseille en Algerijnse steden te
herstellen. De vliegverbindingen blijven echter opgeschort. Ze werden gestaakt
na de kaping door terroristen van de GIA van een toestel van Air France, in
december vorig jaar.

De vier kapers werden in Marseille doodgeschoten door Franse commando's. Ze
hadden gedreigd het toestel boven Parijs te laten neerstorten. (Reuter, AP)

LOAD-DATE: May 9, 2003

LANGUAGE: DUTCH

                               © 1995 Het Parool

                              83 of 200 DOCUMENTS

                                Algemeen Dagblad

                                October 9, 1995

GIA eist verantwoordelijkheid op voor aanslagen in Frankrijk

SECTION: Buitenland; Pg. 7

LENGTH: 275 words


    Parijs - De Algerijnse terreurorganisatie Gewapende Islamitische Groep (GIA)
heeft zich verantwoordelijk gesteld voor de bomaanslagen in Frankrijk. De groep
dreigt met een 'heilige oorlog' om Frankrijk voor de islam te winnen.

    In een brief, die al op 23 september bij de Franse ambassade in Algiers
blijkt te zijn bezorgd, roept de GIA president Chirac op moslim te worden. Ook
wordt benadrukt dat de groep de terreur voortzet, omdat Parijs het bewind in
Algerije steunt, zo meldt de Franse zondagkrant Journal du Dimanche.

    De oproep aan het staatshoofd zat in dezelfde envelop als een verklaring dat
de GIA de aanslagen heeft gepleegd.

    Parijs werd gistermorgen opnieuw opgeschrikt door een bomaanslag, de achtste
sinds 25 juli. Een in een brandblusapparaat verborgen explosieve lading kwam 's
ochtends tot ontploffing en legde in het westelijk deel van de stad het
spoorverkeer tijdelijk stil. De bom lag op de rails van een forensenlijn en
veroorzaakte slechts lichte materiele schade. De constructie ervan was zo anders
dan die van de andere bommen, dat de politie geen verband legt met eerdere
aanslagen.

    Minister Toubon (justitie) had vrijdag, toen dertien gewonden vielen bij een
explosie bij metro-station Maison-Blanche in Parijs, gewaarschuwd voor nieuwe
aanslagen. Bij de aanslag, vrijdag, explodeerde een gasfles met spijkers.
Soortgelijke explosieven waren bij eerdere aanslagen of pogingen daartoe
gebruikt. De ontploffing had op dezelfde dag plaats als de begrafenis van de
door de politie doodgeschoten vermeende terrorist Khaled Kelkal. DPA, AFP

    Terrorisme ; Politiek en Staat ; Binnenlandse Politieke Onrust

LOAD-DATE: May 7, 2003

LANGUAGE: DUTCH

                © 1995 PCM Uitgevers B.V.  All rights reserved.

                              84 of 200 DOCUMENTS

                                   Het Parool

                                October 9, 1995

Brief roept president Chirac op moslim te worden

SECTION: Pg. 5

LENGTH: 470 words


PARIJS - De Algerijnse organisatie 'Gewapende Islamitische Groep' (GIA) heeft
zich verantwoordelijk gesteld voor de recente reeks aanslagen in Frankrijk. De
GIA dreigt met een jihad, een heilige oorlog, om Frankrijk voor de islam te
winnen. In een brief die op 23 september bij de Franse ambassade in Algiers werd
bezorgd, riep de groepering president Jacques Chirac bovendien op moslim te
worden. Dat heeft de Franse zondagskrant Journal du Dimanche gisteren gemeld.

Soortgelijke boodschappen werden zaterdag ook bezorgd bij een westers persbureau
in Cairo en bij de Arabische krant Al Hayat in Londen. Waarnemers geloven dat de
brieven authentiek zijn, al bestaat daarover geen volledige zekerheid.

In de met 'Abou Abderrahmane Amine', een pseudoniem van GIA-leider Djamel
Zitouni, ondertekende verklaring wordt er de nadruk op gelegd dat de groep
Frankrijk wil straffen voor steun van president Chirac aan het bewind in
Algerije. Als 'bewijs' voor die steun noemt de brief de aanstaande ontmoeting
van Chirac met zijn Algerijnse ambtsgenoot Liamine Zeroual. Volgens de Franse
minister van buitenlandse zaken Herve de Charette staat die ontmoeting echter
nog niet vast. Wel heeft Zeroual om een onderhoud gevraagd, aldus De Charette.
Hij wilde geen commentaar geven op de bizarre eis van de GIA dat Chirac zich
moet bekeren tot het moslim-geloof.

Gistermorgen was opnieuw sprake van een bomaanslag. Een in een brandblusapparaat
verborgen explosieve lading kwam in de vroege ochtenduren tot ontploffing op de
spoorlijn bij het station van de Parijse voorstad Marly-le-Roi. De bom
veroorzaakte slechts lichte materiele schade. De samenstelling van deze bom was
geheel anders dan die van de eerdere bommen. In Toulouse en Mulhouse werden het
afgelopen weekeinde explosieve ladingen ontdekt voordat ze tot ontploffing
kwamen. Hier betrof het kwalijke grappen, aldus de politie.

In Toulouse werden bij de bom, naast een benzinestation, bouten en moeren
gevonden. Bij echte aanslagen met gasflessen werden die steeds gebruikt om
zoveel mogelijk slachtoffers te maken.

Minister van justitie Jacques Toubon had vrijdag, toen dertien mensen
verwondingen opliepen bij een aanslag bij het metrostation Maison-Blanche in
Parijs, gewaarschuwd voor nieuwe aanslagen. De bom ontplofte in een vuilnisbak
bij een in- en uitgang van het station. De explosie had op dezelfde dag plaats
als de begrafenis van de terrorist Khaled Kelkal, die een week eerder door de
politie was doodgeschoten. Kelkal werd bij een dorp in de buurt van Lyon gedood,
dat ook Maison-Blanche heet.

Onduidelijk blijft echter of Kelkal missies uitvoerde in opdracht van de GIA.
Danielle Mitterand, de echtgenote van de vroegere Franse president, zegt de
kritiek te delen op het doodschieten van Kelkal door gendarmes. (Rtr, AFP, AP)

LOAD-DATE: May 9, 2003

LANGUAGE: DUTCH

                               © 1995 Het Parool

                              85 of 200 DOCUMENTS

                                    De Stem

                                October 9, 1995

Moslim-organisatie eist aanslagen Franrkijk op

Van onze redactie buitenland

SECTION: Voorpagina, Alle edities

LENGTH: 386 words


Parijs - De islamitische terreurorganisatie 'Gewapende Islamitische Groep' (GIA)
heeft zich verantwoordelijk gesteld voor de reeks aanslagen in Frankrijk.

De groep dreigt met een 'heilige oorlog' om Frankrijk voor de islam te winnen.
Ze roept president Chirac op moslim te worden.

Frankrijk is gisterochtend opnieuw opgeschrikt door een bomaanslag. Een
brandblusapparaat, dat was omgebouwd tot bom, explodeerde even na drie uur op de
spoorbaan tussen Marly-le-Roi en Louveciennes, vlakbij Parijs. Er zijn geen
slachtoffers. De eerste trein zou om zeven uur het traject waar de bom ontplofte
passeren.

De bom is vanaf veertig meter afstand tot ontploffing gebracht. De rails zelf
liepen geen schade op maar door de explosie ontstond daaronder wel een krater.
Het treinverkeer in westelijk Parijs heeft ongeveer een halve dag stilgelegen.

De constructie van deze bom was zo anders dan die van de eerdere bommen, dat de
politie voorlopig geen verband tussen deze en de eerdere aanslagen legt.

Minister van Justitie Toubon waarschwude vrijdag, nadat dertien mensen gewond
raakten bij het metro-station Maison-Blanche in Parijs, voor nieuwe aanslagen.
Toen explodeerde een gasfles die vol zat met spijkers. Soortgelijke explosieven
waren bij de eerdere aanslagen en pogingen daartoe gebruikt. Juist afgelopen
vrijdag werd de vermeende terrorist Khaled Kelkal begraven, die een week eerder
door de politie werd doodgeschoten.

Bij de serie bomaanslagen sinds eind juli zijn zeven mensen gedood en ten minste
140 gewonden gevallen.

De verklaring waarin de GIA zich voor deze aanslagen verantwoordelijk stelt,
beschouwen de autoriteiten als authentiek. Ze is in het Arabisch gesteld en
draagt de datum 23 september.

LOAD-DATE: October 10, 1995

LANGUAGE: Dutch / Nederlands

PUB-TYPE: Paper

                     Copyright 1995 VNU Dagbladengroep B.V.

                              86 of 200 DOCUMENTS

                                De Gelderlander

                                October 9, 1995

GIA eist aanslagen in - Frankrijk op

SECTION: Buitenland, Pg. 1

LENGTH: 414 words


PARIJS (DPA/AFP) - De islamitische terreurorganisatie 'Gewapende Islamitische
Groep' (GIA) heeft zich verantwoordelijk gesteld voor de reeks aanslagen in
Frankrijk. De groep dreigt met een 'heilige oorlog' om Frankrijk voor de islam
te winnen.

In een brief, die een lid van de GIA op 23 september bij de Franse ambassade in
Algiers deponeerde, roept de groepering president Chirac op moslim te worden.
Dat heeft de Franse zondagkrant 'Journal du Dimanche' gisteren gemeld.  De
oproep aan het staatshoofd zat in dezelfde envelop als een verklaring dat de GIA
de aanslagen heeft gepleegd. Een boodschap van deze strekking werd zaterdag ook
bij een westers persbureau in Cairo en bij de Arabische krant 'Al Hayat' in
Londen gedeponeerd.

Parijs werd gistermorgen opnieuw opgeschrikt door een bomaanslag. Een in een
brandblusapparaat verborgen explosieve lading kwam in de vroege ochtenduren tot
ontploffing en legde in het westelijk deel van Parijs het spoorverkeer tijdelijk
stil. De bom lag op de rails van een forensenlijn en veroorzaakte slechts lichte
materiele schade. De constructie van deze bom was zo anders dan die van de
eerdere bommen, dat de politie voorlopig geen verband tussen deze en de eerdere
aanslagen legt.

Minister van justitie Toubon had vrijdag, toen dertien mensen verwondingen
opliepen bij een aanslag bij het metro-station Maison-Blanche in Parijs,
gewaarschuwd voor nieuwe aanslagen. Vrijdag explodeerde een gasfles die vol zat
met spijkers. Soortgelijke explosieven waren bij eerdere aanslagen of pogingen
daartoe gebruikt. De explosie had op dezelfde dag plaats als de begrafenis van
de vermeende terrorist Khaled Kelkal, die een week eerder door de politie werd
doodgeschoten.

Deze Algerijn werd bij een dorp in de buurt van Lyon gedood, dat ook
Maison-Blanche heet. Minister van binnenlandse zaken Debre had uit deze
combinatie van factoren afgeleid dat de groep rond Kelkal verantwoordelijk zou
zijn voor de meeste terreuraanslagen.

Bij de serie bomaanslagen sinds eind juli zijn zeven mensen gedood en ten minste
140 gewonden gevallen. De verklaring waarin de GIA zich voor deze aanslagen
verantwoordelijk stelt, beschouwen de autoriteiten als authentiek. Ze is in het
Arabisch gesteld en draagt de datum 23 september.

In de met 'Abou Abderrahmane Amine' - wat een pseudoniem is van GIA-leider
Djamel Zitouni - ondertekende verklaring wordt er de nadruk op gelegd dat de
groep de 'heilige oorlog' in Frankrijk zal voortzetten, omdat de regering in
Parijs het bewind in Algerije politiek steunt.

LOAD-DATE: October 10, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              87 of 200 DOCUMENTS

                               Eindhovens Dagblad

                                October 9, 1995

Parijs weer opgeschrikt door bomexplosie - GIA eist aanslagen Frankrijk op

SECTION: Pg. 5

LENGTH: 427 words


PARIJS - De islamitische terreurorganisatie "Gewapende Islamitische Groep" (GIA)
heeft zich schriftelijk verantwoordelijk gesteld voor de reeks aanslagen in
Frankrijk. De verklaring, gedateerd op 23 september en ondertekend door
GIA-leider Abu Abderrahman Amin, verscheen gisteren in de in Londen gevestigde
Arabische krant al-Hayat.

In een bij de de verklaring gevoegde brief riep de groepering president Jacques
Chirac op moslim te worden. De GIA, die in Algerije een gewapende opstand voert
tegen de regering, geeft Chirac daarvoor drie weken de tijd. "We verzekeren dat
ze (de Fransen) geen rust en ontspanning meer gegund zal zijn en dat de islam
Frankrijk zal binnenkomen, of ze dat nu leuk vinden of niet", zo stond in de
verklaring.

De GIA zei aanslagen te zullen blijven plegen om Frankrijk te straffen voor zijn
bemoeienis met Algerije's binnenlandse aangelegenheden.

  Bomaanslag

Parijs werd zondagmorgen opnieuw opgeschrikt door een bomaanslag. Een in een
brandblusapparaat verborgen explosieve lading kwam in de vroege ochtenduren
vlakbij de stad tot ontploffing en legde in het westelijk deel van Parijs het
spoorverkeer tijdelijk stil. De bom lag op de rails van een forensenlijn en
veroorzaakte slechts lichte schade. De constructie van deze bom was zo anders
dan die van de eerdere bommen, dat de politie voorlopig geen verband tussen deze
en de eerdere aanslagen legt.

Minister van justitie Jacques Toubon had vrijdag, toen 13 mensen verwondingen
opliepen bij een aanslag bij het metro-station Maison-Blanche in Parijs,
gewaarschuwd voor nieuwe aanslagen. Vrijdag explodeerde een met spijkers gevulde
gasfles. Soortgelijke explosieven waren bij eerdere aanslagen of pogingen
daartoe gebruikt. De explosie had op dezelfde dag plaats als de begrafenis van
de vermeende terrorist Khaled Kelkal, die een week eerder door de politie werd
doodgeschoten.

Deze Algerijn werd bij een dorp in de buurt van Lyon gedood, dat ook
Maison-Blanche heet. Minister van binnenlandse zaken Jean-Louis Debre had uit
deze combinatie van factoren afgeleid dat de groep rond Kelkal verantwoordelijk
zou zijn voor de meeste terreuraanslagen.

Bij de serie bomaanslagen sinds eind juli zijn zeven mensen gedood en ten minste
140 gewonden gevallen. De verklaring waarin de GIA zich voor deze aanslagen
verantwoordelijk stelt, beschouwen de autoriteiten als authentiek. Ze is in het
Arabisch gesteld en werd op 23 september bij de Franse ambassade in Algiers
gedeponeerd.

LOAD-DATE: October 10, 1995

LANGUAGE: Dutch / Nederlands

GRAPHIC: Franse spoorweg-agenten inspecteren de rails op het baanvak bij Parijs
waar gisterochtend een bom ontplofte.  Foto AP.

PUB-TYPE: Paper

                       Copyright 1995 Eindhovens Dagblad

                              88 of 200 DOCUMENTS

                       Algemeen Nederlands Persbureau ANP

                               October 8, 1995
                          17:18 Central European Time

GIA stelt zich verantwoordelijk voor aanslagen in Frankrijk

Rijkaart

SECTION: BUITENLAND

LENGTH: 733 words

DATELINE: PARIJS (DPA/AFP)


De islamitische terreurorganisatie "Gewapende Islamitische Groep" (GIA) heeft
zich verantwoordelijk gesteld voor de reeks aanslagen in Frankrijk. De groep
dreigt met een "heilige oorlog" om Frankrijk voor de islam te winnen. In een
brief, die een lid van de GIA op 23 september bij de Franse ambassade in Algiers
deponeerde, riep de groepering president Jacques Chirac op moslim te worden.

Dat heeft de Franse zondagkrant "Journal du Dimanche" zondag gemeld. De oproep
aan het staatshoofd zat in dezelfde envelop als een verklaring dat de GIA de
aanslagen heeft gepleegd. Een boodschap van deze strekking werd zaterdag ook bij
een westers persbureau in Cairo en bij de Arabische krant "Al Hayat" in Londen
gedeponeerd.

Parijs werd zondagmorgen opnieuw opgeschrikt door een bomaanslag. Een in een
brandblusapparaat verborgen explosieve lading kwam in de vroege ochtenduren tot
ontploffing en legde in het westelijk deel van Parijs het spoorverkeer tijdelijk
stil. De bom lag op de rails van een forensenlijn en veroorzaakte slechts lichte
materiele schade. De constructie van deze bom was zo anders dan die van de
eerdere bommen, dat de politie voorlopig geen verband tussen deze en de eerdere
aanslagen legt.

Minister van justitie Jacques Toubon had vrijdag, toen 13 mensen verwondingen
opliepen bij een aanslag bij het metro-station Maison-Blanche in Parijs,
gewaarschuwd voor nieuwe aanslagen.  Vrijdag explodeerde een gasfles die vol zat
met spijkers.  Soortgelijke explosieven waren bij eerdere aanslagen of pogingen
daartoe gebruikt. De explosie had op dezelfde dag plaats als de begrafenis van
de vermeende terrorist Khaled Kelkal, die een week eerder door de politie
werddoodgeschoten.

Deze Algerijn werd bij een dorp in de buurt van Lyon gedood, dat ook
Maison-Blanche heet. Minister van binnenlandse zaken Jean-Louis Debre had uit
deze combinatie van factoren afgeleid dat de groep rond Kelkal verantwoordelijk
zou zijn voor de meeste terreuraanslagen.

Bij de serie bomaanslagen sinds eind juli zijn zeven mensen gedood en ten minste
140 gewonden gevallen. De verklaring waarin de GIA zich voor deze aanslagen
verantwoordelijk stelt, beschouwen de autoriteiten als authentiek. Ze is in het
Arabisch gesteld en draagt de datum 23 september.

In de met "Abou Abderrahmane Amine" - wat een pseudoniem is van GIA-leider
Djamel Zitouni - ondertekende verklaring wordt er de nadruk op gelegd dat de
groep de "heilige oorlog" in Frankrijk zal voortzetten, omdat de regering in
Parijs het bewind in Algerije politiek steunt.


LOAD-DATE: October 9, 1995

LANGUAGE: Dutch / Nederlands

PUB-TYPE: News Wire

            Copyright 1995 Stichting Algemeen Nederlands Persbureau

                              89 of 200 DOCUMENTS

                                    De Stem

                                October 7, 1995

Surinaamse soldaten vast na gijzeling Nederlanders

Door Armand Snijders

SECTION: Binnenland (Pagina 3), Alle edities, Pg. 3

LENGTH: 294 words


Paramaribo - Dertien Surinaamse militairen zijn gearresteerd na drie
Nederlanders te hebben gegijzeld en beroofd. De slachtoffers werden nabij de
Afobaka-stuwdam mishandeld, met de dood bedreigd en gedwongen stenen te eten.

De Nederlanders die al jaren in Suriname wonen, waren twee weken geleden samen
met een Guyanese vriend gaan vissen. Ze liepen de Afobaka-dam op die na de
gijzeling van dertig mensen vorig jaar door terroristen tot verboden militair
terrein werd verklaard, werden aangehouden door de militairen en ervan
beschuldigd terrorist en huurling te zijn.

Gedurende de 24 uur dat ze werden vastgehouden, werd meerdere malen een pistool
tegen hun hoofd gezet. De Guyanees werd zelfs bijna van de stuwdam gegooid.

Een van de Nederlanders werd gedwongen stenen te eten, terwijl ze allen werden
geschopt en geslagen. Pas na betaling van een som geld mochten ze vertrekken.

In Parimaribo weigerde de advocaat-generaal van het Openbaar Ministerie iets met
hun aangifte te doen, waarna zij naar de Nederlandse ambassade gingen. Die
seinde Defensie-minister Siegfried Gilds en bevelhebber Jules Sedney in, die een
onderzoek instelden.

De militairen zijn gisteren voorgeleid. De drie Nedelanders hebben geen blijvend
letsel aan hun nachtmerrie overgehouden.

LOAD-DATE: October 10, 1995

LANGUAGE: Dutch / Nederlands

PUB-TYPE: Paper

                     Copyright 1995 VNU Dagbladengroep B.V.

                              90 of 200 DOCUMENTS

                                De Gelderlander

                                October 7, 1995

Nederlanders in Suriname mishandeld

Door onze correspondent

SECTION: Binnenland, Pg. 1

LENGTH: 294 words


PARIMARIBO - Dertien Surinaamse militairen zijn deze week gearresteerd in
verband met de gijzeling en beroving van drie Nederlanders. De slachtoffers
werden nabij de Afobaka-stuwdam in Suriname mishandeld, met de dood bedreigd en
gedwongen stenen te eten.

Op hun aangifte bij de advocaat-generaal in Paramaribo werd niet gereageerd,
waarna de drie naar de Nederlandse ambassade. De ambassadeur meldde het voorval
aan defensie-minister Gilds en bevelhebber Sedney, die een onderzoek instelden.
Bij minister Mungra van buitenlandse zaken is erop aangedrongen maatregelen te
nemen om herhaling van het incident te voorkomen.

De drie Nederlanders, die al enige jaren in Suriname wonen, waren twee weken
geleden samen met een Guyanese vriend op pad gegaan om een weekendje te gaan
vissen. De vier werden aangehouden toen ze de Afobaka-dam opliepen. De dam was
na de bezetting door terroristen vorig jaar tot verboden militair terrein
verklaard. Tijdens de bezetting hield de groep dertig mensen gegijzeld.

De dertien militairen van het detachement dat de dam bewaakt, beschuldigden de
vissers ervan terrorist en huurling te zijn.

Gedurende de 24 uur dat ze werden vastgehouden, werd meerdere malen een pistool
tegen hun hoofd gezet en werd er gedreigd de trekker over te halen. De Guyanees
werd zelfs bijna van de stuwdam naar beneden gegooid. Een van de Nederlanders
werd gedwongen stenen te eten, terwijl ze allen werden geschopt en geslagen.
Pas na betaling van een geldbedrag mochten ze de volgende dag vertrekken.

LOAD-DATE: October 10, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              91 of 200 DOCUMENTS

                                Algemeen Dagblad

                                October 3, 1995

Angst voor terreur verlamt Isral

BYLINE: DOOR ONZE CORRESPONDENT JOOP MEIJERS

SECTION: Keerpunt; Pg. 9

LENGTH: 473 words


    Jeruzalem - 'Het aantal buspassagiers in Israel is het afgelopen jaar
drastisch gedaald', deelde de grote busmaatschappij Egged droog en feitelijk
mee. Een druppel statistiek op een gloeiende plaat van terreur.

    In een ontmoeting met Ayala (haar echte naam vraagt ze achterwege te laten)
komt de droge statistiek tot 'leven'. Een maand geleden spatte de wereld van de
19-jarige Ayala gewelddadig uiteen: zij zat in een bus die door een Palestijnse
terrorist werd opgeblazen. Ayala behoorde niet tot de doden en evenmin tot de
ernstig of licht gewonden: als door een wonder liep zij 'slechts een ernstig
oogprobleem op en een verschrikkelijk trauma'.

    Een maand later ontmoet ik haar, uitgeput door de dagelijks terugkerende
paniek die haar bevangt als ze op de bus staat te wachten. De angst in de bus is
niet te beschrijven. Iedere man of vrouw met tas of mand is een potentiele
terrorist die de bus kan opblazen. Wel of niet in de bus blijven is een vraag
die elke rit om de paar haltes wordt gesteld.

    Een maand geleden was Ayala een vlotte en vrolijke tiener die haar werk
overdag als verkoopster afwisselde met wilde avonden vol dansen en muziek in de
disco's van Tel Aviv. Haar toekomst zag er rooskleurig uit met ouders die haar
liefhebben en een vriendje waar ze gek op is.

    Op de fatale dag is ze na een week vakantie op het strand in Elat bijna te
laat voor haar werk. Ze neemt de eerste bus die langskomt, niet de lijn die ze
anders altijd neemt, maar de 26. Ze stapt in, loopt naar het eind van het
gangpad en gaat zitten: een paar seconden later hoort ze een enorme knal. Naast
haar veranderen de stoelen in omgebogen staal. Naast, voor en achter haar worden
passagiers gedood of gewond. Alleen Ayala is 'min of meer ongedeerd'.

    Als een robot in een vertraagde film verlaat ze de bus. Pas twee dagen later
realiseert ze zich wat er is gebeurd. Dan stort haar vertrouwde wereld in
elkaar. Een tiener die met beide jonge benen in het leven staat wordt
geconfronteerd met dood en 'sterfelijkheid': van haarzelf, maar ook van degenen
die haar lief zijn. Het mysterie van haar eigen wonderbaarlijke 'redding'
obsedeert haar. "Waar heb ik dat aan verdiend'?

    De dag na de aanslag dwingt Ayalah zichzelf de bus weer in te gaan. Zij is
een van de passagiers die buiten de Egged-statistiek vallen. Maar niet alle
Israeliers hebben de kracht en moed van Ayalah en prefereren het particuliere
vervoer boven de bus.

    Dat is de bedoeling van terreur: dat de man of vrouw niet meer met de bus
naar het werk, of de markt gaat, of het kind naar school. Achter Eggeds droge
statistieken verbergen zich menselijke drama's. Ayala is sterker dan de terreur
en de statistiek, maar de prijs aan angst die zij daarvoor elke dag opnieuw
betaalt is hoog.

    Terrorisme ; Politiek en Staat ; Binnenlandse Politieke Onrust

LOAD-DATE: May 7, 2003

LANGUAGE: DUTCH

                © 1995 PCM Uitgevers B.V.  All rights reserved.

                              92 of 200 DOCUMENTS

                                NRC Handelsblad

                                October 3, 1995

Belgische rechtbank spreekt vermeend leider GIA vrij

BYLINE: DOOR ONZE CORRESPONDENT

SECTION: Buitenland; Pg. 5

LENGTH: 277 words


BRUSSEL, 3 OKT. De correctionele rechtbank van Brussel heeft vanmorgen de
Algerijn Ahmed Zaoui vrijgesproken wegens gebrek aan bewijs.

Zaoui was de belangrijkste verdachte in een proces tegen twaalf vermeende
moslim-fundamentalisten, die terecht stonden wegens bendevorming en wapenhandel.

Behalve Zaoui werden vanmorgen nog vier verdachten vrijgesproken. Zeven anderen
werden geheel of gedeeltelijk schuldig bevonden aan bendevorming en wapenhandel.
Zij kregen straffen oplopend tot vijf jaar cel. Tegen Zaoui was een
gevangenisstraf van vijf jaar geeist. De 34-jarige Zaoui wordt beschouwd als een
van de leiders in Europa van de gewelddadige Algerijnse organisatie GIA. Zaoui
ontkende voor de rechtbank lid te zijn van de GIA, en veroordeelde de recente
gewelddadige aanslagen van de organisatie. Zaoui werd verdedigd door de bekende
Franse advocaat Jacques Verges, die eerder de terrorist Carlos verdedigde.

De twaalf verdachten die terecht stonden, waren begin maart aangehouden bij
vijftien huiszoekingen in Brussel, Luik en in de regio Waver. Daarbij weren
oorlogswapens, munitie, vervalste documenten en een grote som geld gevonden. De
officier van justitie legde begin vorige maand, in haar requisitoir, een verband
tussen dit netwerk en andere vermeende GIA-leden in onder andere Frankrijk waar
de afgelopen tijd een aantal bomaanslagen is gepleegd.

Uit angst voor aanslagen heeft het proces tegen de twaalf vermeende
moslim-fundamentalisten vorige maand in Brussel onder zeer strenge
veiligheidsmaatregelen plaatsgehad. Nog altijd regent het valse bommeldingen in
Belgie.

Wetgeving ; Recht ; Politiek en Staat ; Staatsrecht

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              93 of 200 DOCUMENTS

                                    De Stem

                                October 3, 1995

Vergeten terrorist Carlos rookt geen dure sigaren meer

Door William Koole (ap)

SECTION: Reservepagina, Editie Zeeland

LENGTH: 854 words


Parijs - Direct nadat de stalen deuren van de strengbeveiligde Parijse La
Sante-gevangenis achter hem dichtvielen, rookte Carlos 'de Jakhals' nog exquise
Cubaanse sigaren: Cohibas, die een slordige 200 dollar per kistje kosten en zeer
geliefd zijn bij Afrikaanse dictators.

Meer dan een jaar later moet hij het stellen met goedkope Franse Gitanes.  Bijna
14 maanden eenzame opsluiting hebben de eens flamboyant levende Carlos
afgesloten van zijn vermogen, en van de publieke belangstelling.

Door zijn arrestatie vorig jaar in Sudan werd Carlos voor korte tijd aan de
vergetelheid ontrukt. De strijd die de als Ilich Ramirez Sanchez in Venezuela
geboren meesterterrorist in opdracht van anderen streed, begon door de val van
het communisme in Oost-Europa, waar hij zijn beschermheren vond, en het
Israelisch-Palestijnse vredesproces sterk achterhaald te lijken. Uiteindelijk
werd Carlos, de man die twee decennia lang dood en verderf zaaide, ook door zijn
laatste beschermheer, Sudan, uitgekotst. 'Carlos de Jakhals eindelijk gepakt,'
kopten kranten, maar nu hij achter slot een grendel zit wordt hij opnieuw
vergeten.

Frankrijk, dat nu al zijn aandacht richt op een bloedige bommencampagne van
Algerijnse moslim-extremisten, heeft zelfs nog niet gedacht aan een datum waarop
een proces tegen Carlos moet beginnen. Frankrijk maakte enekele weken terug
gebruik van de mogelijkheid hem nog een jaar in voorarrest te houden voordat een
proces begint.

"Het ergste dat hem kan overkomen is dat hij een 'nobody' wordt - dus dat
probeert Frankrijk te bewerkstelligen," zegt Xavier Raufer, professor in de
criminologie aan de Universiteit van Parijs. "Wat hij deed gebeurde tientallen
jaren geleden. In de wereld van het terrorisme is hij een fossiel."

Op 14 augustus 1994 werd hij opgepakt in Sudan, om de volgende dag geketend te
worden overgevlogen naar Frankrijk, dat hem in 1992 bij verstek tot levenslange
gevangenisstraf had veroordeeld wegens het doden van twee agenten van de Franse
contraspionagedienst in 1975. Nu hij is gearresteerd moet Carlos volgens de
Franse wet opnieuw worden berecht. De Franse regering wil hem ook berechten
wegens op oudejaarsavond 1983 gepleegde bomaanslagen op het hoofdtreinstation
van Marseille en de sneltrein van Parijs naar Marseille, waarbij vijf mensen
omkwamen en 50 anderen gewond raakten. Ook wordt Carlos aangeklaagd voor een
bomaanslag in maart 1982 op een trein waarbij vijf mensen omkwamen en vijftien
anderen gewond raakten en voor een aanslag in april 1983 waarbij een zwangere
vrouw omkwam en 63 mensen gewond raakten.

Carlos wordt ook in verband gebracht met het bloedbad in het Olympische dorp in
Muenchen, waarbij elf Israelische atleten werden gedood, en de kaping van een
vliegtuig van Air France naar Uganda in 1976. Hij was ook betrokken bij een
gewapende bezetting van het OPEC-hoofdkwartier in 1975 in Wenen.

Maar de Franse justitie heeft de zaak-Carlos naar de achtergrond gedrongen.
"Het belangrijkste was dat hij werd gevangen," zegt een bron bij justitie.
"Iedereen weet dat Carlos de rest van zijn leven in een Franse gevangenis zal
doorbrengen. Niemand maakt haast."

"Hij was een grote vis, maar is dat nu niet meer," zegt Robert Kupperman, een
terrorisme-deskundige verbonden aan het Centrum voor Strategisch en
Internationaal Onderzoek in Washington. "Niemand maakt zich druk om zijn
rechten. Niemand hield echt van Carlos. Niemand kan het wat schelen," zegt
Kupperman.

Het isolement heeft zijn tol geeist van de zelfverklaarde revolutionair, die
bekend staat om zijn gewelddadige temperament. Carlos is al aan zijn derde
advocaat toe; de eerste twee zijn met stille trom vertrokken en willen niets
zeggen over de beeindiging van de samenwerking. De laatste die de handen van
Carlos aftrok, is de Parijse advocaat Jacques Verges, die eerder bekend werd om
zijn - onsuccesvolle - verdediging van ex-Gestapochef Klaus Barbie, alias de
Slager van Lyon.

Volgens Ariel Merari, een terrorisme-deskundige aan de Universiteit van Tel
Aviv, verslijt Carlos zijn advocaten zo snel doordat hij zo licht ontvlambaar
is. "Hij is mentaal gezien geen erg stabiel persoon," zegt Merari. "Hij is echt
een wildeman. Dat maakt hem waarschijnlijk niet de meest geschikte client van
welke advocaat dan ook."

Zopas nog klaagde Carlos over het strenge bewind waaronder hij is geplaatst.
Een dag later vroeg hij een anti-terrorismerechter opnieuw om zijn vrijlating,
een verzoek dat snel met een afwijzing kon worden afgehandeld.

Terwijl hij zijn gevangenisontberingen doorstaat, zijn z'n echtgenote en
maitresse ver weg. Carlos onthulde dat zijn 26-jarige Jordaanse maitresse na
zijn arrestatie is verdwenen en dat sindsdien niets meer van haar is gehoord.
Zijn vrouw, de Duitse extremiste Magdalena Kopp, zou haar toevlucht hebben
gezocht bij de goed bij kas zittende familie van Carlos in Venezuela.

LOAD-DATE: October 9, 1995

LANGUAGE: Dutch / Nederlands

GRAPHIC: Carlos -

PUB-TYPE: Paper

                     Copyright 1995 VNU Dagbladengroep B.V.

                              94 of 200 DOCUMENTS

                                    De Stem

                                October 3, 1995

Vergeten terrorist Carlos rookt geen dure sigaren meer

Door William Koole (ap)

SECTION: Reservepagina, Editie Zeeland

LENGTH: 854 words


Parijs - Direct nadat de stalen deuren van de strengbeveiligde Parijse La
Sante-gevangenis achter hem dichtvielen, rookte Carlos 'de Jakhals' nog exquise
Cubaanse sigaren: Cohibas, die een slordige 200 dollar per kistje kosten en zeer
geliefd zijn bij Afrikaanse dictators.

Meer dan een jaar later moet hij het stellen met goedkope Franse Gitanes.  Bijna
14 maanden eenzame opsluiting hebben de eens flamboyant levende Carlos
afgesloten van zijn vermogen, en van de publieke belangstelling.

Door zijn arrestatie vorig jaar in Sudan werd Carlos voor korte tijd aan de
vergetelheid ontrukt. De strijd die de als Ilich Ramirez Sanchez in Venezuela
geboren meesterterrorist in opdracht van anderen streed, begon door de val van
het communisme in Oost-Europa, waar hij zijn beschermheren vond, en het
Israelisch-Palestijnse vredesproces sterk achterhaald te lijken. Uiteindelijk
werd Carlos, de man die twee decennia lang dood en verderf zaaide, ook door zijn
laatste beschermheer, Sudan, uitgekotst. 'Carlos de Jakhals eindelijk gepakt,'
kopten kranten, maar nu hij achter slot een grendel zit wordt hij opnieuw
vergeten.

Frankrijk, dat nu al zijn aandacht richt op een bloedige bommencampagne van
Algerijnse moslim-extremisten, heeft zelfs nog niet gedacht aan een datum waarop
een proces tegen Carlos moet beginnen. Frankrijk maakte enekele weken terug
gebruik van de mogelijkheid hem nog een jaar in voorarrest te houden voordat een
proces begint.

"Het ergste dat hem kan overkomen is dat hij een 'nobody' wordt - dus dat
probeert Frankrijk te bewerkstelligen," zegt Xavier Raufer, professor in de
criminologie aan de Universiteit van Parijs. "Wat hij deed gebeurde tientallen
jaren geleden. In de wereld van het terrorisme is hij een fossiel."

Op 14 augustus 1994 werd hij opgepakt in Sudan, om de volgende dag geketend te
worden overgevlogen naar Frankrijk, dat hem in 1992 bij verstek tot levenslange
gevangenisstraf had veroordeeld wegens het doden van twee agenten van de Franse
contraspionagedienst in 1975. Nu hij is gearresteerd moet Carlos volgens de
Franse wet opnieuw worden berecht. De Franse regering wil hem ook berechten
wegens op oudejaarsavond 1983 gepleegde bomaanslagen op het hoofdtreinstation
van Marseille en de sneltrein van Parijs naar Marseille, waarbij vijf mensen
omkwamen en 50 anderen gewond raakten. Ook wordt Carlos aangeklaagd voor een
bomaanslag in maart 1982 op een trein waarbij vijf mensen omkwamen en vijftien
anderen gewond raakten en voor een aanslag in april 1983 waarbij een zwangere
vrouw omkwam en 63 mensen gewond raakten.

Carlos wordt ook in verband gebracht met het bloedbad in het Olympische dorp in
Muenchen, waarbij elf Israelische atleten werden gedood, en de kaping van een
vliegtuig van Air France naar Uganda in 1976. Hij was ook betrokken bij een
gewapende bezetting van het OPEC-hoofdkwartier in 1975 in Wenen.

Maar de Franse justitie heeft de zaak-Carlos naar de achtergrond gedrongen.
"Het belangrijkste was dat hij werd gevangen," zegt een bron bij justitie.
"Iedereen weet dat Carlos de rest van zijn leven in een Franse gevangenis zal
doorbrengen. Niemand maakt haast."

"Hij was een grote vis, maar is dat nu niet meer," zegt Robert Kupperman, een
terrorisme-deskundige verbonden aan het Centrum voor Strategisch en
Internationaal Onderzoek in Washington. "Niemand maakt zich druk om zijn
rechten. Niemand hield echt van Carlos. Niemand kan het wat schelen," zegt
Kupperman.

Het isolement heeft zijn tol geeist van de zelfverklaarde revolutionair, die
bekend staat om zijn gewelddadige temperament. Carlos is al aan zijn derde
advocaat toe; de eerste twee zijn met stille trom vertrokken en willen niets
zeggen over de beeindiging van de samenwerking. De laatste die de handen van
Carlos aftrok, is de Parijse advocaat Jacques Verges, die eerder bekend werd om
zijn - onsuccesvolle - verdediging van ex-Gestapochef Klaus Barbie, alias de
Slager van Lyon.

Volgens Ariel Merari, een terrorisme-deskundige aan de Universiteit van Tel
Aviv, verslijt Carlos zijn advocaten zo snel doordat hij zo licht ontvlambaar
is. "Hij is mentaal gezien geen erg stabiel persoon," zegt Merari. "Hij is echt
een wildeman. Dat maakt hem waarschijnlijk niet de meest geschikte client van
welke advocaat dan ook."

Zopas nog klaagde Carlos over het strenge bewind waaronder hij is geplaatst.
Een dag later vroeg hij een anti-terrorismerechter opnieuw om zijn vrijlating,
een verzoek dat snel met een afwijzing kon worden afgehandeld.

Terwijl hij zijn gevangenisontberingen doorstaat, zijn z'n echtgenote en
maitresse ver weg. Carlos onthulde dat zijn 26-jarige Jordaanse maitresse na
zijn arrestatie is verdwenen en dat sindsdien niets meer van haar is gehoord.
Zijn vrouw, de Duitse extremiste Magdalena Kopp, zou haar toevlucht hebben
gezocht bij de goed bij kas zittende familie van Carlos in Venezuela.

LOAD-DATE: October 9, 1995

LANGUAGE: Dutch / Nederlands

GRAPHIC: Carlos -

PUB-TYPE: Paper

                     Copyright 1995 VNU Dagbladengroep B.V.

                              95 of 200 DOCUMENTS

                                NRC Handelsblad

                                October 2, 1995

Gedode terrorist had ook hand in aanslag op metro; Onzeker of gevaar is geweken

BYLINE: DOOR ONZE CORRESPONDENT

SECTION: Buitenland; Pg. 5

LENGTH: 485 words


PARIJS, 2 OKT. Frankrijks meest gezochte man, de vrijdagavond 'uit
zelfverdediging' door de gendarmerie doodgeschoten Khaled Kelkal, is ook
betrokken geweest bij de moord op een imam in Parijs en de metrobom in het
station Saint-Michel in Parijs.

Dat heeft minister van justitie Jean-Louis Debre gezegd tijdens een bezoek aan
de plek van de afrekening. De 24-jarige man van Algerijnse afkomst, die in de
bosrijke streek bij Lyon werd gevonden na een intensieve klopjacht, zou het
zelfde soort wapen bij zich hebben gehad als datgene waarmee imam Sahraoui werd
vermoord in zijn moskee aan de Parijse Rue Myrha op 11 juli.

De stellige mededelingen van de bewindsman zijn niet vergezeld gegaan van
concrete bewijzen. Volgens verschillende politie-functionarissen, anoniem
geciteerd in de Franse pers, heeft de minister erg snel vergaande conclusies
getrokken. Hij zou daarmee veel schuld op de kansarme jonge
immigranten-bevolking, waartoe ook Kelkal behoorde, leggen met het risico van
nieuwe uitbarstingen.

In de nacht van zaterdag op zondag werden in Vaulx-en-Velin, Kelkals woonplaats
in de buurt van Lyon, al op grote schaal vernielingen aangericht en auto's in
brand gestoken.

Drie handlangers van Kelkal zijn in politiehanden. Twee zijn voor verhoor
overgebracht naar Parijs. De derde en belangrijkste, Karim Koussa (23) ligt nog
in intensive care in een ziekenhuis in Lyon. Hij werd zwaar gewond bij een
schietpartij met de politie die het drietal woensdag arresteerde in de bossen
waar Kelkal zich schuilhield. Volgens minister Debre heeft Koussa ook
meegeholpen met de aanslag op 25 juli in het station Saint-Michel. De
beschikbare ooggetuigenissen zouden zijn aanwezigheid noch die van Kelkal in
Parijs overigens bevestigen.

Voor het vaststellen van de ware toedracht is het ontbreken van Kelkal in een
toekomstige rechtszaak een groot gemis. Commentatoren wijzen er vanmorgen op dat
vooral zijn getuigenis over de achtergrond van de moordcampagne waartoe deze
rustige jongeman met een voorspoedige schoolcarriere en een stabiele
familie-achtergrond zich heeft laten verleiden, betreurenswaardig is. De
verklaringen varieren van een uit Algerije overgewaaid fundamentalistisch
komplot tot een groepje 'amateur'-terroristen die hun onvrede met typisch Franse
voorstads-problemen op gewelddadige wijze tot uitdrukking hebben gebracht.

Kelkal werd tot vorige week alleen verdacht van het plaatsen van de niet
ontplofte campinggas-bom onder de hoge-snelheidstreinverbinding Parijs-Lyon.
Mogelijk zou hij ook betrokken zijn geweest bij de bom die voor een joodse
school in Lyon ontplofte. In Frankrijk blijft voorlopig toch de grootscheepse
veiligheidsoperatie, Plan Vigipirate, gelden omdat niet zeker is dat ieder
gevaar is geweken.

Demonstraties ; Politiek en Staat ; Binnenlandse Politieke Onrust ; Delicten ;
Recht ; Criminaliteit ; Openbaar vervoer ; Verkeer en Vervoer

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              96 of 200 DOCUMENTS

                       Algemeen Nederlands Persbureau ANP

                              September 30, 1995
                          15:00 Central European Time

"Kelkal zonder twijfel betrokken bij metro-aanlag Parijs"

Rovers

SECTION: BUITENLAND

LENGTH: 680 words

DATELINE: LYON (AFP/ANP)


De Franse minister van binnenlandse zaken Jean-Louis Debre heeft zaterdag
verklaard dat de terrorist Khaled Kelkal die vrijdag door Franse gendarmes is
gedood, betrokken was bij de moord op de 85-jarige imam Sahraoui en
"ongetwijfeld ook bij een van de terreuraanslagen in de Franse hoofdstad
Parijs".

Over dat laaste feit had de minister "het gevoel nog niet teveel te moeten
loslaten". Hij doelde op betrokkenheid van Kelkal en zijn vrienden bij de
aanslag op het metrostation Saint-Michel op 25 juli. Daarbij vielen zeven doden
en 24 gewonden.

Debre feliciteerde in Lyon de gendarmes die aan de klopjacht bij Vaugneray op
Kelkal hadden deelgenomen. De minister van binnenlandse zaken legde zaterdag
voor het eerst verband tussen de gezochte Algerijn en de moord op 11 juli op de
85-jarige Abdelbaki Sahraoui in diens moskee in Parijs. De gasfles die bij die
aanslag was gebruikt is afgelopen week gevonden. Dat gebeurde na het eerste
vuurgevecht in Vaugneray, op de plaats waar Kelkal en zijn handlanger Karim
Koussa zich schuilhielden. Volgens minister Debre was Koussa een van Kelkals
helpers bij de moord op de imam.

Kelkals betrokkenheid bij de moord in de moskee wordt volgens Debre verder
gestaafd door de vondst van geweerpatronen in de bossen waar de twee mannen zich
schuilhielden. Die patronen zijn identiek aan de hulzen die de politie in de
moskee vond.

Khaled Kelkal werd tot nu toe verdacht van een mislukte aanslag op de
hoge-snelheidstrein van Lyon naar Parijs. Dat explosief ging niet af. Kelkal was
bij de politie bekend omdat hij wegens kleinere vergrijpen al eens in de
gevangenis had gezeten. Zijn vingerafdrukken zijn gevonden op de in een bom
veranderde gasfles naast de TGV. Dezelfde vingerafdrukken werden gevonden na de
aanslag even later op een joodse school in Lyon, en woensdag opnieuw op een
wegenkaart in de auto waarin zijn vrienden hem kwamen bevoorraden.

De terroristische aanslagen in Frankrijk van de afgelopen twee maanden zijn tot
nu toe vrijwel algemeen toegeschreven aan de islamitische fundamentalistische
Algerijnse beweging GAL. Het lijkt er evenwel op dat Kelkal en de zijnen
zelfstandig handelden en nauwelijks banden hadden met Algerije. "Anders waren ze
al lang het land uitgeholpen", zei een gendarme. Het kan gaan om een actie tegen
de maatschappij van losgeslagen, aan zichzelf overgelaten jongeren, die nergens
meer in geloven en die nauwelijks steun krijgen uit het Algerije van hun vaders.




LOAD-DATE: October 2, 1995

LANGUAGE: Dutch / Nederlands

PUB-TYPE: News Wire

            Copyright 1995 Stichting Algemeen Nederlands Persbureau

                              97 of 200 DOCUMENTS

                                    De Stem

                               September 30, 1995

Frankrijks meest gezochte man door politiekogel gedood

Van onze redactie buitenland

SECTION: Buitenland (Pagina 5), Alle edities, Pg. 5

LENGTH: 947 words


Parijs - Khaled Kelkal, Frankrijk's meest gezochte man, leek te zijn ontsnapt
uit de val, die voor hem was gespannen door ongeveer 800 Franse militairen en
politiemensen. Gendarmes hebben hem gisteravond toch te pakken gekregen. Even
voor achten is hij vlakbij hun hoofdkwartier in Vaugneray doodgeschoten.

De 24-jarige Kelkal wordt er van verdacht betrokken te zijn geweest bij minstens
twee van de zes aanslagen, die de afgelopen maanden in Frankrijk zijn gepleegd.

De man, wiens portret in 170.000-voud door heel het land is verspreid leek de
afgelopen dagen echter in niets meer op de gewetenloze, internationale
terrorist. Integendeel. Hij kreeg steeds meer weg van een opgejaagde desperado,
wiens laatste schuilplaats het bosrijke middelgebergte ten westen van Lyon was.

De overwachte ontknoping van een al dagen durende klopjacht ging ging heel snel
in zijn werk, waarschijnlijk nadat op de gendarmerie plots een tip binnenkwam.
Daar vond juist een persconferentie plaats.

Enkele gendarmes gingen er plotseling als razenden vandoor, op de voet gevolgd
door enkele journalisten. Enkele kilometers verder, in Maison-Blanche, stopten
de gendarmes bij een bushalte. Daar zat een in gevechtspak geklede man, die
onmiddellijk een wapen trok.

In een kort vuurgevecht viel hij hevig bloedend en zwaargewond op straat.  Hij
overleed een half uur later.

De elitegendarme GIGN, de commando's, de warmtezoekende helikopters en agenten
met politiehonden waren eerder het spoor volledig bijster geraakt.

Khaled Kelkal is voor de Franse politie de sleutel tot de oplossing van de
aanslagengolf, die van juli tot begin september in Frankrijk plaatsvond. Hij zou
betrokken zijn geweest bij de moord op imam Sahraoui. Verder zou hij op 25 juli
aan twee medeplichtigen de bom hebben overhandigd, die enkele minuten later in
de express-metro ontplofte.

Dat werd waargenomen door een gendarme-met-verlof, die Kelkal enige tijd volgde
in de veronderstelling te maken te hebben met een drugsmokkelaar. De
vingerafdruk van Kelkal werd gevonden op de gasfles die was gebruikt voor de
mislukte aanslag op de hogesnelheidstrein tussen Lyon en Parijs.

Kelkal is naast de in Stockholm vastzittende Abdelkrim Deneche de belangrijkste
verdachte van de aanslagengolf, die wordt toegeschreven aan de
fundamentalistische terreurorganisatie GIA, de Islamitische Gewapende Groep.
Deze beweging is een radicale afscheiding van de FIS, het Islamitisch
Reddingsfront, en wil dat Algerije een fundamentalistische staat wordt.

Kelkal lijkt op het eerste gezicht helemaal niet op een van die
fundamentalistische fanatici. Volgens bekenden van hem is hij pas enkele jaren
bekeerd tot de zeer orthodoxe islam.

Hij werd 24 jaar geleden in het Algerijnse Mostaganem geboren. Toen hij 1 maand
oud was kwam hij met zijn moeder en drie oudere broers en zussen naar Frankrijk.
De herenigde familie - vader Kelkal was al twee jaar over - vestigde zich in een
van de betonnen voorsteden van Lyon, Vaulx-en-Velin.

Khaled had een jeugd zonder problemen; de familie stond bekend als zeer hecht.
Hij was een talentvolle leerling op een chemie-opleiding, die vergelijkbaar is
met de Nederlandse MTS. Net als zijn leeftijdgenoten dronk hij bier en ging hij
naar dancings.

Maar op 19-jarige leeftijd ging het fout. Ten eerste werden zijn vader en oudste
broer vrijwel tegelijkertijd ontslagen. En Khaled Kelkal werd opgepakt.  Hij
werd verdacht van medeplichtigheid aan de zogenaamde 'ramdiefstallen' in Lyon:
de rovers stelen een zware auto, rijden op de etalage van een luxe-winkel in,
graaien in een paar seconden zoveel mogelijk spullen.

Hij werd veroordeeld tot 2,5 jaar. In hoger beroep werd de straf verzwaard tot 4
jaar. Uiteindelijk zat modelgevangene Kelkal twee jaar uit.

Na zijn vrijlating, in 1993, verdween hij geruime tijd uit het zicht. Kelkal
leefde geruime tijd in Mostaganem. De streek rond die Algerijnse stad staat
bekend als een fundamentalistisch bolwerk.

Het is mogelijk daar dat hij zich bekeerde, want in zijn familie was men moslim
'op rolletjes'.

De politie vermoedt dat het moslimfundamentalisme van Khaled Kelkal maar
gedeeltelijk ingegeven is door de ideologie. Mogelijk ook dat hij een flinke
rekening wil vereffenen met de Franse samenleving.

LOAD-DATE: October 3, 1995

LANGUAGE: Dutch / Nederlands

GRAPHIC: F anp

PUB-TYPE: Paper

                     Copyright 1995 VNU Dagbladengroep B.V.

                              98 of 200 DOCUMENTS

                               Eindhovens Dagblad

                               September 30, 1995

Gendarmes doden terrorist Khaled Kelkal

Door onze correspondent Wilko Voordouw

SECTION: Pg. 5

LENGTH: 720 words


VAUGNERAY/PARIJS - Franse gendarmes hebben gisteravond even voor acht uur in
Vaugneray, nabij Lyon, de terrorist Khaled Kelkal (24) bij een bushalte
doodgeschoten. De man is voor de Franse politie de sleutel tot de oplossing van
de aanslagengolf, die van juli tot begin september in Frankrijk plaatsvond.
Sinds een eerste schietpartij woensdag zochten bijna achthonderd gendarmes naar
hem. Twee van zijn vrienden werden toen aangehouden en een derde raakte zwaar
gewond, maar Khaled ontkwam in de dichte bossen.

Kelkals portret hing sinds weken op 170.000 plaatsen aangeplakt in Frankrijk. De
gendarmerie kwam hem op het spoor na een geheimzinnige ontmoeting van een aantal
mannen in een bos twintig kilometer ten westen van Lyon. Mensen die naar
paddestoelen zochten, waarschuwden de politie. Sindsdien zijn speciale eenheden
naar de omgeving geloodst en zijn helikopters ingezet om de ontsnapte Khaled te
vinden. De anderen kwamen hem kennelijk bevoorraden in zijn bergplaats. Allen
zijn afkomstig uit de slaapsteden rond Lyon.

De afwikkeling gisteren ging heel snel, waarschijnlijk nadat op de gendarmerie
plots een tip binnenkwam. Daar vond juist een persconferentie plaats. Enkele
gendarmes gingen er plotseling als razenden vandoor, op de voet gevolgd door
enkele journalisten.

Enkele kilometers verder stopten de gendarmes bij een bushalte. Daar zat een in
gevechtspak geklede man, die onmiddellijk een wapen trok. In een kort
vuurgevecht viel hij hevig bloedend en zwaargewond op straat. Hij overleed een
half uur later.

  Vingerafdruk

Khaled Kelkal i Kelkal zou betrokken zijn geweest bij de moord op imam Sahraoui.
Verder zou hij op 25 juli aan twee medeplichtigen de bom hebben overhandigd, die
enkele minuten later in de metro ontplofte. De vingerafdruk van Kelkal werd
gevonden op de gasfles die was gebruikt voor de mislukte aanslag op de
hogesnelheidstrein tussen Lyon en Parijs. Kelkal was naast de in Stockholm
vastzittende Abdelkrim Deneche de belangrijkste verdachte van de aanslagengolf,
die wordt toegeschreven aan de fundamentalistische terreurorganisatie GIA, de
Islamitische Gewapende Groep. Deze radicale afscheiding van de FIS, het
Islamitisch Reddingsfront, wil dat Algerije een fundamentalistische staat wordt.

Kelkal leek op het eerste gezicht helemaal niet op een van die
fundamentalistische fanatici. Volgens bekenden van hem was hij pas enkele jaren
bekeerd tot de zeer orthodoxe Islam. Hij werd 24 jaar geleden in het Algerijnse
Mostaganem geboren. Toen hij 1 maand oud was kwam hij met zijn moeder en drie
oudere broers en zussen naar Frankrijk, waar zijn vader al twee jaar woonde.

Khaled's familie stond bekend als zeer hecht. Hij was een talentvolle leerling
op een chemie-opleiding, die vergelijkbaar is met de Nederlandse MTS.  Net als
zijn leeftijdgenoten dronk hij bier en ging hij naar dancings. Maar op 19-jarige
leeftijd ging het fout. Zijn vader en oudste broer werden vrijwel tegelijkertijd
ontslagen.

En Khaled Kelkal werd opgepakt. Hij werd verdacht van medeplichtigheid aan de
zogenaamde 'ramdiefstallen' in Lyon: de rovers stelen een zware auto, rijden op
de etalage van een luxe-winkel in, graaien in een paar seconden zoveel mogelijk
spullen. Kelkal werd, ondanks al zijn positieve antecedenten, veroordeeld tot
2,5 jaar. In hoger beroep werd de straf verzwaard tot 4 jaar.  Uiteindelijk zat
modelgevangene Kelkal twee jaar uit.

Na zijn vrijlating, in 1993, leefde Kelkal geruime tijd in Mostaganem. De streek
rond die Algerijnse stad staat bekend als een fundamentalistisch bolwerk. Het is
mogelijk daar dat hij zich bekeerde. De politie vermoedt dat het
moslimfundamentalisme van Khaled Kelkal maar gedeeltelijk ingegeven is door de
ideologie. Mogelijk ook dat hij een rekening wilde vereffenen met de Franse
samenleving.

Een ding lijkt zeker: de enkele weken geleden nog als een soort superterrorist
afgeschilderde Khaled Kelkal was in zijn laatste uren al zijn logistieke steun
kwijt. Anders kampeer je niet in een bos, ten westen van Lyon en word je niet
ontdekt door paddestoelen zoekende voorbijgangers.

LOAD-DATE: October 3, 1995

LANGUAGE: Dutch / Nederlands

PUB-TYPE: Paper

                       Copyright 1995 Eindhovens Dagblad

                              99 of 200 DOCUMENTS

                       Algemeen Nederlands Persbureau ANP

                              September 29, 1995
                          21:20 Central European Time

Gendarmes schieten terrorist Kelkal neer

Corr

SECTION: BUITENLAND

LENGTH: 693 words

DATELINE: VAUGNERAY (ANP)


Franse gendarmes hebben vrijdagavond even voor acht uur nabij hun hoofdkwartier
in Vaugneray de terrorist Khaled Kelkal (24) bij een bushalte doodgeschoten. De
man werd verdacht van terroristische aanslagen. Sinds een eerste schietpartij
woensdag zochten bijna achthonderd gendarmes naar hem. Twee van zijn vrienden
werden toen aangehouden, een derde raakte zwaar gewond, maar Khaled ontkwam in
de dichte bossen.

Kelkals portret hing sinds weken op 170.000 plaatsen aangeplakt in Frankrijk. De
gendarmerie kwam hem op het spoor na een geheimzinnige ontmoeting van een aantal
mannen in een bos twintig kilometer ten westen van Lyon. Zij waren gewaarschuwd
door mensen die naar paddestoelen zochten. Sindsdien zijn speciale eenheden
onmiddellijk naar de omgeving geloodst en zijn helikopters ingezet om de
ontsnapte Khaled te vinden. De anderen kwamen hem kennelijk bevoorraden in zijn
bergplaats. Allen zijn afkomstig uit de slaapsteden rond Lyon.

De afwikkeling vrijdag ging heel snel in zijn werk, waarschijnlijk nadat op de
gendarmerie plots een tip binnenkwam.  Daar vond juist een persconferentie
plaats. Enkele gendarmes gingen er plotseling als razenden vandoor, op de voet
gevolgd door enkele journalisten. Enkele kilometers verder, in Maison-Blanche,
stopten de gendarmes bij een bushalte. Daar zat een in gevechtspak geklede man,
die onmiddellijk een wapen trok. In een kort vuurgevecht viel hij hevig bloedend
en zwaargewond op straat. Hij overleed een half uur later.

Khaled Kelkal was bij de politie bekend omdat hij wegens kleinere vergrijpen al
eens in de gevangenis had gezeten. Zijn vingerafdrukken zijn gevonden op de in
een bom veranderde gasfles naast de TGV, de hoge-snelheidstrein van Lyon naar
Parijs. Dat explosief ging evenwel niet af. Dezelfde vingerafdrukken werden
gevonden na de aanslag even later op een joodse school in Lyon, en woensdag
opnieuw op een wegenkaart in de auto waarin zijn vrienden hem kwamen
bevoorraden.

De terroristische aanslagen in Frankrijk van de afgelopen twee maanden zijn tot
nu toe vrijwel algemeen verweten aan de islamitische fundamentalistische
Algerijnse beweging GAL. Het lijkt er evenwel op dat Kelkal en de zijnen
zelfstandig handelden en nauwelijks banden hadden met Algerije. "Anders waren ze
al lang het land uitgeholpen", zei een gendarme. Het kan gaan om een actie tegen
de maatschappij van losgeslagen, aan zichzelf overgelaten jongeren, die nergens
meer in geloven en die nauwelijks steun krijgen uit het Algerije van hun vaders.




LOAD-DATE: October 2, 1995

LANGUAGE: Dutch / Nederlands

PUB-TYPE: News Wire

            Copyright 1995 Stichting Algemeen Nederlands Persbureau

                              100 of 200 DOCUMENTS

                                 De Dordtenaar

                               September 28, 1995

Speed in Bibelot

BYLINE: ONBEKEND

SECTION: UITGAANSKRANT; Pg. 19

LENGTH: 65 words

DATELINE: DORDRECHT


    Bibelot vertoont zondagavond Speed, de razendsnelle aktiefilm met Dennis
Hopper, Keanu Reeves en Sandra Bullock.

    De terrorist Howard Payne plaatst een bom onder een stadsbus, die daardoor
gedwongen wordt minstens tachtig kilometer per uur te blijven rijden. Regie van
deze film was in handen van Jan de Bont.

    De film begint om 20.00 uur, toegang kost 5,-/ 2,50 (leden).

LOAD-DATE: May 9, 2003

LANGUAGE: DUTCH

                © 1995 PCM Uitgevers B.V.  All rights reserved.

                              101 of 200 DOCUMENTS

                                Brabants Dagblad

                               September 28, 1995

Britse regering woedend - Europees Hof laakt Londen om IRA-doden

Door onze correspondent Bob van Huet

SECTION: Pg. 7

LENGTH: 454 words


LONDEN - De Britse regering heeft woedend gereageerd op een besluit van het
Europese Hof voor de Mensenrechten in Straatsburg. Tien rechters daarvan
bepaalden gisteren dat het doodschieten van drie IRA-terroristen door Britse
agenten, in Gibraltar, niet noodzakelijk was geweest en in strijd met het
internationale recht. De drie werden zeven jaar geleden 'uitgeschakeld' door het
elitekorps SAS toen ze bezig waren met de voorbereiding van een bomaanslag bij
een militaire ceremonie.

De Britse vice-premier Michael Heseltine kwalificeerde de geruchtmakende
uitspraak als 'volslagen belachelijk'. "Deze rechters hebben een triomfantelijk
signaal gezonden naar alle terroristen op aarde", brieste Heseltine.

Tegen de uitspraak van het hof is geen beroep mogelijk. De rechters stelden de
Britse autoriteiten aansprakelijk voor ernstige fouten. Zo was ten onrechte
aangenomen dat de terroristen gewapend waren geweest en in het bezit van een op
afstand bedienbaar ontstekingsmechanisme voor een autobom. Om geen enkel risico
te nemen werden de drie, allen lid van een zogeheten 'Actieve IRA-Eenheid', bij
de eerste de beste 'verdachte beweging' meteen doorzeefd met kogels.

  Eerder ingrijpen

Een omstreden vraag bleef waarom de Britse autoriteiten - als men wist wat de
drie in de zin hadden - niet eerder hadden ingrepen en de verdachten niet meteen
aanhielden aan de grens met Spanje.

De uitspraak van het Hof werd met voldoening ontvangen door de nabestaanden van
de drie.

  Mijlpaal

Sinn Fein, de politieke vleugel van de IRA, sprak van een 'mijlpaal' en drong
aan op een onderzoek naar meer omstreden schietpartijen.

De protestantse Ulster Unionisten waren daarentegen zeer boos op de Europese
rechters. "Dit is weer een hoofdstuk in het Handvest voor de Terrorist. Je mag
kennelijk ongestraft een bom in bezit hebben en van plan zijn om burgers op te
blazen," aldus een protestantse woordvoerder.

De Conservatieve Euro-scepticus John Redwood (ex-uitdager van premier Major)
greep de uitspraak aan als 'voorbeeld van ongewenste inmenging in onze eigen
rechtspraak'.  *

LOAD-DATE: October 2, 1995

LANGUAGE: Dutch / Nederlands

PUB-TYPE: Paper

                        Copyright 1995 Brabants Dagblad

                              102 of 200 DOCUMENTS

                                    De Stem

                               September 28, 1995

Britse regering woedend op Europees Hof

Door Bob van Huet

SECTION: Buitenland (Pagina 5), Alle edities, Pg. 5

LENGTH: 680 words


Londen - De Britse regering is woedend op het Europese Hof voor de Mensenrechten
in Straatsburg. Tien rechters daarvan bepaalden gisteren dat het doodschieten
van drie IRA-terroristen door Britse agenten, in Gibraltar, niet noodzakelijk is
geweest en in strijd met het internationale recht.

De drie werden zeven jaar geleden 'uitgeschakeld' door het elitekorps SAS toen
ze bezig waren met de voorbereiding van een bomaanslag op een militaire
ceremonie.

De Britse vice-premier Michael Heseltine noemde de uitspraak 'een volslagen
belachelijk besluit'. "Dit vonnis is onbegrijpelijk en tart het gezonde
verstand. Deze rechters hebben een triomfantelijk signaal gezonden naar alle
terroristen op aarde," briesde Heseltine.

Hij voegde er aan toe dat de Britse regering geenszins van plan was haar aanpak
van terrorisme te herzien.

Tegen de uitspraak van het hof is geen beroep mogelijk. De rechters stelden de
Britse autoriteiten aansprakelijk voor ernstige fouten. Zo was ten onrechte
aangenomen dat de terroristen gewapend waren en in het bezit van een op afstand
bedienbaar ontstekingsmechanisme voor een autobom.

Om geen enkel risico te nemen werden de drie, allen lid van een zogeheten
'Actieve IRA-Eenheid', bij de eerste de beste 'verdachte beweging' meteen
doorzeefd met kogels. Later bleek dat ze op dat moment wapens noch het
ontstekingsmechanisme bij zich hadden.

Volgens de Straatsburgse rechters was onvoldoende rekening gehouden met de
mogelijkheid dat het trio op verkenning was en niet bezig met de voorbereiding
van een aanslag.

Er was geen kritiek op SAS-soldaten die 'oprecht hadden gemeend dat ze de
verdachten moesten doodschieten', stelde het hof. De rechters bepaalden dat de
Britse regering de proceskosten moest betalen maar vonden het ongepast de
familieleden van de drie terroristen ook compensatie te geven. Dit laatste
aangezien de IRA-leden wel degelijk van plan zouden zijn geweest een aanslag te
plegen.

Een omstreden vraag bleef waarom de Britse autoriteiten - als men wist wat de
drie in de zin hadden - niet eerder hadden ingrepen en de verdachten niet meteen
aanhielden aan de grens met Spanje. De IRA-leden werden immers al lange tijd
geschaduwd.

Veel wijst er op dat de executie onderdeel was van de zogeheten 'vuile oorlog'
tussen terroristen en Britse agenten. In de jaren tachtig werd door beide zijden
'geschoten om te doden' in een gevaarlijk strategisch spel.

De uitspraak van het Hof is met voldoening ontvangen door de nabestaanden van de
drie.  Sinn Fein, de politieke vleugel van de IRA, spreekt van een 'mijlpaal' en
drong aan op een onderzoek naar meer omstreden schietpartijen.

De protestantse Ulster Unionisten zijn daarentegen zeer boos op de Europese
rechters. "Dit is weer een hoofdstuk in het Handvest voor de Terrorist. Je mag
kennelijk ongestrafd bom in bezit hebben en van plan zijn om burgers op te
blazen," aldus een protestantse woordvoerder.

De Conservatieve Euro-scepticus John Redwood (ex-uitdager van premier Major)
greep de uitspraak aan als 'voorbeeld van ongewenste inmenging in onze eigen
rechtspraak'.

LOAD-DATE: October 2, 1995

LANGUAGE: Dutch / Nederlands

PUB-TYPE: Paper

                     Copyright 1995 VNU Dagbladengroep B.V.

                              103 of 200 DOCUMENTS

                                   Het Parool

                               September 26, 1995

Levenslang voor RAF-terroriste

SECTION: MENINGEN; Pg. 7

LENGTH: 196 words


STUTTGART - Een rechtbank in Stuttgart heeft een terroriste van de Rote Armee
Fraktion (RAF), Sieglinde Hofmann, vanmorgen tot levenslange gevangenisstraf
veroordeeld wegens haar aandeel in de moorden op werkgeversvoorzitter Hanns
Martin Schleyer en vier begeleiders in 1977.

Het hof achtte ook bewezen dat de vijftigjarige doktersassistente medeplichtig
was aan een mislukte bomaanslag in 1979 op de toenmalige Navo-opperbevelhebber
Alexander Haig.

Hofmann had op 5 september 1977 een kinderwagen voor de auto van Schreyer geduwd
om zijn chauffeur tot stoppen te dwingen. Bij het vuurgevecht dat daarop volgde
werden de chauffeur en drie politiemannen gedood. Schleyer werd ontvoerd en
later vermoord.

Op 25 juni 1997 mislukte een bomaanslag op de auto van Alexander Haig bij
Brussel ternauwernood. De bom ging te laat af. Hofmanns betrokkenheid bleek bij
de arrestatie van RAF-terrorist Christian Klar.

Hofmann werd in 1982 veroordeeld tot vijftien jaar gevangenisstraf wegens haar
aandeel in de de moord op de bankier Jurgen Ponto op 30 juli 1977. In mei dit
jaar werd zij aangeklaagd wegens betrokkenheid bij de zaak-Schleyer en de
zaak-Haig. (AP)

LOAD-DATE: May 9, 2003

LANGUAGE: DUTCH

                               © 1995 Het Parool

                              104 of 200 DOCUMENTS

                               Eindhovens Dagblad

                               September 26, 1995

'Oslo twee': een geografische lappendeken Naderende vrede met vrijwel zeker
geweld

Door onze correspondente

SECTION: Pg. 4

LENGTH: 1054 words


Willy Werkman

Toen in september 1993 de Israelisch-Palestijnse akkoorden werden getekend, die
in de maanden daarvoor in het diepste geheim in de Noorse stad Oslo waren
uitgewerkt, waren de handtekeningen van premier Yitschak Rabin en de Palestijnse
leider Yasser Arafat de historische doorbraak in het al ongeveer 100 jaar
durende conflict tussen de twee volkeren. Van de vrede, die daarmee moet
samengaan, is nog niet veel terechtgekomen, maar met de nu uitgewerkte tweede
fase, waarbij de Israeli's hun troepen terugtrokken uit de Gaza-strook en uit
Jericho, wordt nu het Palestijnse zelfbestuur uitgebreid over de hele Westelijke
Jordaanoever en gaat er langzamerhand een einde komen aan de Israeelische
bezetting, die al sind 1967 duurt. En hoewel er over de uiteindelijke status van
de Palestijnse gebieden pas in 1997 een beslissing moet worden genomen, kan in
de dan te beginnen eindfase de nieuwe Palestijnse staat een feit worden.

Maar voor het zover is, zal de gehoopte vrede samengaan met een berg van
problemen, en vrijwel zeker met geweld. Want 'Oslo twee' is voor beide partijen
veel moeilijker te verwerken dan de eerste fase. Moeilijk voor de Israeli's,
omdat 'Oslo twee' een concessie is, die ze tot twee jaar geleden voor onmogelijk
hadden gehouden. En moeilijk ook voor de Palestijnen, omdat het gebied, waar zij
in de toekomst hun politieke onafhankelijkheid hopen te bereiken (de Gaza-strook
en de Westelijke Jordaanoever), maar een fractie is van het oude Palestina dat
zij met de stichting van de staat Israel hebben verloren.

En ook nu zijn er nog struikelblokken. De controle, die de Palestijnen straks
over de westelijke Jordaanoever zullen krijgen, zal voorlopig nog zeer beperkt
zijn. Niet alleen omdat de Israelische troepen in het gebied zullen blijven,
maar vooral ook omdat de bevoegdheden voor het Palestijnse zelfbestuur niet
zullen gelden voor de ruim 130 joodse nederzettingen met de in totaal bijna
140.000 kolonisten. Over het lot van die nederzettingen, als ook over de status
van Jeruzalem en over de nieuwe grenzen tussen Israel en de Palestijnse
gebieden, zal pas in de derde en laatste fase van de onderhandelingen moeten
worden besloten. Het Palestijnse zelfbestuur krijgt dus in feite het beheer over
niet meer dan een geografische lappendeken.

  Veiligheid

Voor de Israeli's aan de andere kant, betekent 'Oslo twee' het opgeven van wat
zij sinds 1967 hebben gezien als een stuk veiligheid. De bewegingsvrijheid van
het Israelische leger en dat van de binnenlandse veiligheidsdienst, de Shin Bet,
wordt nu aan banden gelegd en de tot nu toe gebruikelijke maatregelen tegen
terreurdaden van de Palestijnse extremisten worden daarmee veel moeilijker
uitvoerbaar. Daarbij staat het opgeven van de Westelijke Jordaanoever, een deel
van het bijbelse land van Israel, voor veel Israeli's gelijk aan verraad aan de
beloften, die God aan de joden deed, toen zij vanuit Egypte naar het beloofde
land terugkeerden.

Vechtend voor huis en tuin voelen de joodse kolonisten op de Westelijke
Jordaanoever nu niet alleen de grond onder hun toekomst wegzakken, maar maken
zij zich ook zorgen over hun eigen dagelijkse veiligheid. Zal het Israelische
leger hen straks voldoende kunnen beschermen? Een gedeelte van hen zou uit pure
angst nu al willen vertrekken. Maar de Israelische regering die om tactische
redenen niet nu al wil erkennen dat er uiteindelijk sprake zal zijn van een
kolonisten-evacuatie, wil hen daar nog steeds niet bij helpen. Een kolonist
wiens huis op de Westelijke Jordaanoever intussen nauwelijks meer iets waard is,
zal geholpen moeten worden bij het kopen van een ander onderkomen binnen de
grenzen van Israel.

Geen van beide partijen is dus gelukkig met de uiterst ingewikkelde nieuwe
bestuursregeling over de Westelijke Jordaanoever, die nu met een vertraging van
meer dan een jaar is uitgewerkt. Na anderhalf jaar onderhandelen en na weken van
marathonbesprekingen in Eilat en in Taba tussen de Israelische minister van
buitenlandse zaken, Simon Peres en de Palestijnse leider Yasser Arafat, was niet
alleen de fysieke vermoeidheid duidelijk op de gezichten te lezen, maar ook de
bezorgdheid.

  Fatwa

Geen wonder, want de 120.000 Palestijnse inwoners van Hebron zijn ziedend op
Arafat, omdat hij ermee heeft ingestemd, dat de 415 extreme joodse kolonisten in
het centrum van Hebron mogen blijven wonen. En nog veel erger: de sjeiks van
Hebron hebben zelfs een fatwa, een islamitisch religieus vonnis, tegen hem
uitgevaardigd. Arafats populariteit heeft met 'Oslo twee' een nieuwe klap
gekregen en hij zal straks moeten manoeuvreren tussen de oppositie in zijn eigen
achterban en de Israeli's, onder wiens zware druk hij voorlopig blijft staan.

Los van het feit, dat de Palestijnse chaos, die daaruit zal voortvloeien, ook
voor Israel gevolgen zal hebben, heeft Jeruzalem trouwens meer dan genoeg te
vrezen van het religieuze en het rechts-politieke ramp in eigen land.
Woordvoerders van de kolonisten hebben al laten weten te zullen schieten op
iedere Palestijnse 'terrorist in politie-uniform'. Een kleine groep van zeer
extreme kolonisten in Hebron zegt gewelddadige ondergrondse activiteiten voor te
bereiden. En in het parlement, de Knesset, is ook de positie van Rabins regering
verre van ideaal. De coalitie steunt op niet meer dan 63 van de 120
parlementsstemmen. Twee daarvan hebben al gezegd 'Oslo twee' niet te steunen.
Een afvaller meer en de regering-Rabin kan naar huis gaan.

Maar voorlopig hebben Simon Peres en Yasser Arafat elkaar tevreden de hand
gedrukt en hebben ze samen de moedige hoofdrol gespeeld in een drama, dat de
kaart van het Midden Oosten kan veranderen. Wie weet kan die kaart na zoveel
oorlogen ooit een vredeskaart worden.

LOAD-DATE: September 27, 1995

LANGUAGE: Dutch / Nederlands

GRAPHIC: PLO-voorzitter Yasser Arafat en minister Peres presenteerden zondag hun
akkoord.  Foto EPA.

PUB-TYPE: Paper

                       Copyright 1995 Eindhovens Dagblad

                              105 of 200 DOCUMENTS

                                   Het Parool

                               September 25, 1995

DUBBELE PUNT:

SECTION: Sport; Pg. 17

LENGTH: 829 words


'Als zo'n serie binnenkomt, dan is het van negen uur 's ochtends tot tien uur 's
avonds flippo's tekenen. Ik droom er 's nachts wel eens van: van een blote Bugs
Bunny of zo. Maar zonder gekheid, het is natuurlijk een fantastische opdracht.
(...) En de flippo op zichzelf is natuurlijk heel fascinerend, want eigenlijk
kan je er geen moer mee. Het is toch heel boeiend om te zien hoe kinderen in dit
technologische tijdperk in de ban raken van zoiets volstrekts minimaals als een
rond schijfje. Als ik aan het tekenen ben, dan krijg ik ook bijna zo'n vereerd
gevoel over me. Zo van: straks zijn alle kinderen in het land, van
Schiermonnikoog tot Vaals, hier druk mee in de weer.'

Flippo-illustrator Bert Tier in het reclamevakblad Adformatie

'Mijn uitgangspunt is dus dat ik de medemens au serieux neem in zijn kwaliteiten
en ik heb me een positie verworven waarin ik me dat kan veroorloven. Ik hoef
niet meer na te denken van: kom ik er zelf wel goed uit? Want die naam heb ik al
gemaakt, en werk genoeg. Ik hoef niet, in tegenstelling tot veel aankomende
journalisten bij de omroep, mezelf te bewijzen door overvaltechnieken te
bedenken met draaiende camera's. Dat kan ik de mensen die dat doen overigens
niet kwalijk nemen, want ik weet heel goed dat je als beginnend programmamaker
in deze jungle pas opvalt door iets bijzonders te doen. Omdat een heleboel
mensen al gewoon fatsoenlijk werk doen, moet je dan vaak naar niet-ethische
middelen grijpen. Nou, dat is bij mij niet meer nodig.'

Paul Witteman in het reclamevakblad NieuwsTribune

'Lester LaRue, medewerker van het bedrijf Oklahoma Natural Gas Co., zou voor
zijn firma op 19 april werkzaamheden aan gasleidingen fotograferen. Daartoe
kreeg hij van zijn baas een camera mee. Die dag vond de bomaanslag plaats in een
kantoor van de federale overheid. LaRue fotografeerde de reddingswerkzaamheden
en nam daarbij bijgaande foto van een reddingswerker met - naar later bleek -
een dood kind op de arm. LaRue verkocht de foto aan onder meer Newsweek, dat de
plaat in de VS op de cover plaatste. In de Europese editie van het weekblad ging
de foto (en nog een plaat van de hand van de amateur-fotograaf) mee in het
binnenwerk. Tot dan toe niets aan de hand dus. Maar de foto is LaRue echter
uiteindelijk duur komen te staan. Het gasbedrijf ontsloeg hem, omdat hij geld
had verdiend met een foto die gemaakt was met een camera van het gasbedrijf.
Terwijl LaRue bij de onderhandelingen met Newsweek nog wel had bedongen dat de
naam van Oklahoma Natural Gas Co. bij de credit zou worden opgenomen - hetgeen
geschiedde. Bovendien schonk hij een deel van zijn honorarium aan liefdadigheid.
Goede pr dus voor het gasbedrijf, dat echter van mening was dat de medewerker de
opbrengsten van de foto had moeten delen met de firma.'

De Journalist

'Hebt u dat verhaal van de Unabomber in The Washington Post gezien? 35.000
woorden! USA Today schijnt er een samenvatting van te maken: 25 woorden en een
grafiekje. Wordt het veel duidelijker van. Ik begrijp wel waarom de Post het
gedaan heeft, dat verhaal afdrukken, maar ik blijf met een vraag zitten: Wie
hebben ze daar de envelop laten openmaken? He, stagiaire, kom eens hier.'

De Amerikaanse talkshowpresentator Jay Leno op NBC Super Channel over bombrief-
terrorist Unabomber

'Helaas, de levering van de echte Breekijzer-bolide, het nieuwste model Mercury
Villager, is vertraagd en moet zich nu ergens tussen Detroit en Amsterdam
bevinden. In een tweede space wagon, de wat 'gewonere' Chrysler Voyager, neemt
de geluidsman plaats samen met de voorraad apparatuur. Wij hebben alleen de
laptop aan boord, waarop Pieter Storms in beeld immer driftig zit te tikken.
Niet dat hij echt wat tikt; het betreft hier een van de vele piepende en
bliepende gadgets om de dynamische uitstraling te versterken.'

Vara TV Magazine over Pieter 'Mister Breekijzer' Storms

'De informatiestromen zijn gekanaliseerd in de vorm van Kisha-clubs. Deze zijn
nauw gelieerd aan de machtshebbers, en journalisten die er geen deelgenoot van
uitmaken, krijgen geen informatie. (...) Volgens Van Beers wordt kritische
berichtgeving ook door het grote publiek niet gewaardeerd. 'Gedoceerde kritiek
is prima, maar journalistiek volgens de Westerse normen gaat te ver. Toen
Newsweek met de Japanse versie kwam en ongekend fel van leer trok, liet het
publiek het blad liggen. Alles wat tot confrontatie leidt, wordt geschuwd. Nu
het meer aan de Japanse norm is aangepast, verkoopt het goed.' De collega's met
een glanzende primeur proberen af te troeven is eveneens not done. 'Komt een
journalist iets te weten, dan wordt hij geacht collega-kranten op de hoogte te
brengen, zodat ze de volgende dag allemaal dezelfde primeur hebben. Doe je dit
niet, dan word je de volgende keer zelf overgeslagen. Iedereen houdt zich dan
ook braaf aan deze ongeschreven wet,' aldus Van Beers.'

Lambert van Beers, voormalig correspondent in Tokio voor De Telegraaf, in De
Uitgeverskrant

LOAD-DATE: May 9, 2003

LANGUAGE: DUTCH

                               © 1995 Het Parool

                              106 of 200 DOCUMENTS

                                Brabants Dagblad

                               September 25, 1995

SECTION: Pg. 5

LENGTH: 347 words


Israelische vredesstap zal geweld brengen - ANALYSE door onze correspondente
Willy Werkman - In september 1993 werden de eerste Israelisch-Palestijnse
akkoorden in Oslo getekend. Met de nu uitgewerkte tweede fase wordt het
Palestijnse zelfbestuur uitgebreid over de hele Westelijke Jordaanoever en gaat
er langzamerhand een einde komen aan de Israelische bezetting, die al sinds 1967
duurt.

Maar voor het zover is, zal de gehoopte vrede samengaan met een berg van
problemen, en vrijwel zeker met geweld. De controle die de Palestijnen straks
over de Westelijke Jordaanoever zullen krijgen, zal voorlopig nog zeer beperkt
zijn. Niet alleen omdat de Israelische troepen in het gebied zullen blijven,
maar vooral ook omdat de bevoegdheden voor het Palestijnse zelfbestuur niet
zullen gelden voor de ruim 130 joodse nederzettingen met de in totaal bijna
140.000 kolonisten. Over het lot van die nederzettingen, alsook over de status
van Jeruzalem en over de nieuwe grenzen tussen Israel en de Palestijnse
gebieden, zal pas in de derde en laatste fase van de onderhandelingen moeten
worden besloten. Het Palestijnse zelfbestuur krijgt dus in feite het beheer over
niet meer dan een geografische lappendeken.

  Opgave

Voor de Israeli's aan de andere kant, betekent 'Oslo twee' het opgeven van wat
zij sinds 1967 hebben gezien als een stuk veiligheid. Daarbij staat het opgeven
van de Westelijke Jordaanoever, een deel van het bijbelse land van Israel, voor
veel Israeli's gelijk aan verraad aan de beloften, die God aan de joden deed,
toen zij vanuit Egypte naar het beloofde land terugkeerden.

Vechtend voor huis en tuin voelen de joodse kolonisten op de Westelijke
Jordaanoever nu de grond onder hun toekomst wegzakken.

De 120.000 Palestijnse inwoners van Hebron zijn ziedend op Arafat, omdat hij
ermee heeft ingestemd dat de 415 extreme joodse kolonisten in het centrum van
Hebron mogen blijven wonen. En nog veel erger: de sjeiks van Hebron hebben zelfs
een fatwa, een islamitisch religieus vonnis, tegen hem uitgevaardigd.  Arafats
populariteit heeft met 'Oslo twee' een nieuwe klap gekregen en hij zal straks
moeten manoeuvreren tussen de oppositie in zijn eigen achterban en de Israeli's,
onder wiens zware druk hij voorlopig blijft staan.

Woordvoerders van de kolonisten hebben al laten weten te zullen schieten op elke
Palestijnse 'terrorist in politie-uniform'.

Maar voorlopig hebben Shimon Peres en Yasser Arafat samen de moedige hoofdrol
gespeeld in een drama, dat de kaart van het Midden Oosten kan veranderen.  *

LOAD-DATE: September 26, 1995

LANGUAGE: Dutch / Nederlands

PUB-TYPE: Paper

                        Copyright 1995 Brabants Dagblad

                              107 of 200 DOCUMENTS

                                De Gelderlander

                               September 25, 1995

NIEUWSANALYSE - Misschien vrede, vrijwel zeker geweld

Door onze correspondente

SECTION: Buitenland, Pg. 1; ruachter

LENGTH: 920 words


Willy Werkman

Twee jaar na ondertekening van het historische vredesakkoord tussen Israel en de
PLO, en meer dan een jaar nadat de Israeli's hun troepen terugtrokken uit de
Gazastrook en uit Jericho, wordt nu het Palestijnse zelfbestuur uitgebreid over
de hele westelijke Jordaanoever. Langzamerhand gaat er een einde komen aan de
Israelische bezetting, die al sind 1967 duurt. En hoewel er over de
uiteindelijke status van de Palestijnse gebieden pas in 1997 een beslissing moet
worden genomen, kan in de dan te beginnen eindfase de nieuwe Palestijnse staat
een feit worden.

Maar voor het zover is, zal de gehoopte vrede samengaan met een berg van
problemen, en vrijwel zeker met geweld. Want 'Oslo twee' is voor beide partijen
veel moeilijker te verwerken dan het in 1993 na maanden onderhandelingen
ondertekende 'Oslo een'. Moeilijk voor de Israeli's, omdat 'Oslo twee' een
concessie is, die ze tot twee jaar geleden voor onmogelijk hadden gehouden. En
moeilijk ook voor de Palestijnen, omdat het gebied, waar zij in de toekomst hun
politieke onafhankelijkheid hopen te bereiken (de Gazastrook en de westelijke
Jordaanoever), maar een fractie is van het oude Palestina dat zij met de
stichting van de staat Israel hebben verloren.

En ook nu zijn er nog struikelblokken. De controle, die de Palestijnen straks
over de westelijke Jordaanoever zullen krijgen, zal voorlopig nog zeer beperkt
zijn. Niet alleen omdat de Israelische troepen in het gebied zullen blijven,
maar vooral ook omdat de bevoegdheden voor het Palestijnse zelfbestuur niet
zullen gelden voor de ruim 130 joodse nederzettingen met de in totaal bijna
140.000 kolonisten. Over het lot van die nederzettingen, als ook over de status
van Jeruzalem en over de nieuwe grenzen tussen Israel en de Palestijnse
gebieden, zal pas in de derde en laatste fase van de onderhandelingen moeten
worden besloten. Het Palestijnse zelfbestuur krijgt dus in feite het beheer over
niet meer dan een geografische lappendeken.

  Verraad

Voor de Israeli's aan de andere kant, betekent 'Oslo twee' het opgeven van wat
zij sinds 1967 hebben gezien als een stuk veiligheid. De bewegingsvrijheid van
het Israelische leger en dat van de binnenlandse veiligheidsdienst, de Shin Bet,
wordt nu aan banden gelegd en de tot nu toe gebruikelijke maatregelen tegen
terreurdaden van de Palestijnse extremisten worden daarmee veel moeilijker
uitvoerbaar. Daarbij staat het opgeven van de westelijke Jordaanoever, een deel
van het bijbelse land van Israel, voor veel Israeli's gelijk aan verraad aan de
beloften, die God aan de joden deed, toen zij vanuit Egypte naar het beloofde
land terugkeerden.

Vechtend voor huis en tuin voelen de joodse kolonisten op de westelijke
Jordaanoever nu niet alleen de grond onder hun toekomst wegzakken, maar maken
zij zich ook zorgen over hun eigen dagelijkse veiligheid. Zal het Israelische
leger hen straks voldoende kunnen beschermen? Een gedeelte van hen zou uit pure
angst nu al willen vertrekken. Maar de Israelische regering die om tactische
redenen niet nu al wil erkennen dat er uiteindelijk sprake zal zijn van een
kolonisten-evacuatie, wil hen daar nog steeds niet bij helpen. Een kolonist
wiens huis op de westelijke Jordaanoever intussen nauwelijks meer iets waard is,
zal geholpen moeten worden bij het kopen van een ander onderkomen binnen de
grenzen van Israel.

Geen van beide partijen is dus gelukkig met de uiterst ingewiklkelde nieuwe
bestuursregeling over de westelijke Jordaanoever, die nu met een vertraging van
meer dan een jaar is uitgewerkt. Na anderhalf jaar onderhandelen en na weken van
marathonbesprekingen in Eilat en in Taba tussen de Israelische minister van
buitenlandse zaken, Peres en de Palestijnse leider Arafat, was niet alleen de
fysieke vermoeidheid duidelijk op de gezichten te lezen, maar ook de
bezorgdheid.

  Ziedend

Geen wonder, want de 120.000 Palestijnse inwoners van Hebron zijn ziedend op
Arafat, omdat hij ermee heeft ingestemd, dat de 415 extreme joodse kolonisten in
het centrum van Hebron mogen blijven wonen. En nog veel erger: de sjeiks van
Hebron hebben zelfs een fatwa, een islamitisch religieus vonnis, tegen hem
uitgevaardigd. Arafats populariteit heeft met 'Oslo twee' een nieuwe klap
gekregen en hij zal straks moeten manoeuvreren tussen de oppositie in zijn eigen
achterban en de Israeli's, onder wiens zware druk hij voorlopig blijft staan.

Los van het feit, dat de Palestijnse chaos, die daaruit zal voortvloeien, ook
voor Israel gevolgen zal hebben, heeft Jeruzalem trouwens meer dan genoeg te
vrezen van het religieuze en het rechts-politieke kamp in eigen land.
Woordvoerders van de kolonisten hebben al laten weten te zullen schieten op
iedere Palestijnse 'terrorist in politie-uniform'. Een kleine groep van zeer
extreme kolonisten in Hebron zegt gewelddadige ondergrondse activiteiten voor te
bereiden. En in het parlement, de Knesset, is ook de positie van Rabins regering
verre van ideaal. De coalitie steunt op niet meer dan 63 van de 120
parlementsstemmen. Twee daarvan hebben al gezegd 'Oslo twee' niet te steunen.
Een afvaller meer en de regering-Rabin kan naar huis gaan.

Maar voorlopig hebben Simon Peres en Yasser Arafat elkaar tevreden de hand
gedrukt en hebben ze samen de moedige hoofdrol gespeeld in een drama, dat de
kaart van het Midden-Oosten kan veranderen. Wie weet kan die kaart na zoveel
oorlogen ooit een vredeskaart worden.

LOAD-DATE: September 26, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              108 of 200 DOCUMENTS

                                Algemeen Dagblad

                               September 23, 1995

De vrede begint bij Jeruzalem

BYLINE: DOOR BERT VAN OOSTERHOUT

SECTION: Zaterdagsbijvoegsel; Pg. 45

LENGTH: 2534 words


    HET VUURWERK WAS SCHITTEREND. Het orkest van de Deutsche Staatsoper uit
Berlijn onder leiding van Daniel Barenboim speelde de sterren van de hemel. En
de lasershow was adembenemend. Alles wees er die gedenkwaardige avond op dat het
een mooi feest zou worden, Jeruzalem 3000.

    Maar de betovering van die zoele openingsavond was bedrieglijk. Het
magnifieke vuurwerk kon de politieke werkelijkheid niet doen vergeten. En het
bombastische taalgebruik van premier Yitzhak Rabin deed dat evenmin.

    Rabin, door de schrijver Uri Avnery eens omschreven als een 'introvert
politicus, zonder sociale vaardigheden, met te weinig verbeeldingskracht om de
grenzen van de werkelijkheid te overschrijden en iets nieuws te creeren' - deze
Rabin, gewaagde van 'het onverdeelde Jeruzalem, hart van het joodse volk en
hoofdstad van de staat Israel'.

    Woorden die menige Israelier uit het hart zijn gegrepen. Maar zo'n aangename
massage met mooie woorden versluiert de realiteit omtrent Jeruzalem. Ze wil de
indruk wekken dat de stad die Israel tot zijn hoofdstad maakte, onomstreden is,
een harmonisch geheel vormt. Niets is minder waar.

    Het kan zelfs een oppervlakkig kijkende bezoeker niet ontgaan dat het leven
in Jeruzalem vele lagen en sferen kent. In de eerste plaats in de oude stad, die
in de zestiende eeuw door de Ottomaanse sultan Suleyman de Grote werd ommuurd.
Juist binnen die robuuste stenen omarming ontwikkelde zich een micro-kosmos,
waarin de politieke, emotionele en religieuze tegenstellingen tussen joodse en
arabische inwoners tastbaar zijn.

    Sinds zijn overwinning in de Zesdaagse Oorlog van 1967 is Israel druk bezig
de omstandigheden in en buiten de oude stad naar zijn hand te zetten.
Aanvankelijk wat omzichtig maar gaandeweg steeds openlijker, geeft het vorm aan
een proces van israelisering. Dat is deels gebaseerd op de Israelische opvatting
dat de Palestijnen feitelijk vreemdelingen in Jeruzalem zijn, ook al wonen ze er
permanent.

    Dat betekent bijvoorbeeld dat Palestijnen niet ongestraft langer dan zeven
jaar buiten de gemeentegrenzen kunnen verblijven. Degenen die, als gevolg van de
woningnood of om enige andere reden gedwongen de stad verlaten, raken hun
vestigingsvergunning kwijt en daarmee de mogelijkheid later (weer) in de stad te
gaan wonen.

    Jeruzalem is wel eens een necrocratie genoemd, als het ware de enige plaats
waar de doden stemrecht hebben. Overal in de stad drukt het verleden zwaar op
het heden. Op grond van een eeuwenoude claim probeert Israel er voor het heden
en de toekomst een nieuwe werkelijkheid te scheppen. Het landschap in de heuvels
van Judea, rondom de stad, is de laatste jaren van karakter veranderd doordat er
wijken, dorpen en voorsteden uit de grond zijn gestampt. Altijd gebouwd met de
voorgeschreven honingkleurige steen, die de stad dat karakteristieke uiterlijk
geeft.

    'De ongedeelde en eeuwige hoofdstad', zei Rabin, alsof het de gewoonste zaak
van de wereld is. Maar zionisten van het eerste uur hechtten daar indertijd niet
aan. De ironie wil dat (wijlen) de eerste en tot nog toe enige vrouwelijke
premier, Golda Meir, voor 1949 al eens had voorgesteld Haifa als hoofdstad te
kiezen. En zelfs David Ben-Goerion, de vader des vaderlands, opperde indertijd
Kurnub, een nederzetting in de Negev-woestijn, tot hoofdstad van de joodse staat
uit te roepen.

    Zulke opmerkingen zijn voetnoten bij de geschiedenis geworden, waarover
niemand nog rept. Dat geldt zeker voor de burgemeester van Jeruzalem, Ehud
Olmert, die kortgeleden gebelgd uitvoer tegen een aantal Europese ambassadeurs,
omdat zij weigerden de viering van Jeruzalem 3000 bij te wonen.

    'Jeruzalem was de hoofdstad van het land Israel voor u werd geboren', beet
hij hen toe. 'En het zal de verenigde hoofdstad zijn, ook lang na uw protest.'
In de oprisping van Olmert, wiens populariteit het niet haalt bij die van zijn
legendarische voorganger Teddy Kollek, klonk iets door van de irritatie en het
wantrouwen die onderdeel zijn van de politiek.

    Olmert heeft zijn benoeming als burgemeester te danken aan de steun van
orthodoxe kiezers. Omdat hij hen te vriend moet houden, neemt hun invloed in de
stad hand over hand toe. Het wordt niet langer uitgesloten dat de volgende
burgemeester van Jeruzalem een orthodoxe jood zal zijn. Om aan de te verwachten
religieuze dwingelandij te ontkomen, wijken nu al steeds meer niet-orthodoxe
inwoners uit naar steden als bijvoorbeeld Tel Aviv.

    Burgemeester Olmert is ervan overtuigd dat Israel exclusieve rechten kan
doen gelden op Jeruzalem. Hij staat niet alleen in deze opvatting. Maar in en
buiten Israel bestrijden anderen dat 3000 jaar jodendom, gerekend vanaf de dag
dat koning David de stad veroverde en haar tot hoofdstad van zijn koninkrijk
uitriep, meer rechten oplevert dan 2000 jaar christendom of 1400 jaar islam.

    Hier ligt de kern van het conflict dat - als het niet wordt opgelost - een
blijvende vrede tussen Israel en de Palestijnen in de weg zal staan. Met een
voor alle betrokkenen bevredigende regeling voor de status van Jeruzalem staat
of valt de vrede. Welke die status moet zijn, daarover lopen de meningen uiteen.
Het staat vast dat Israel Jeruzalem, waar 419.000 joden en 170.000 Palestijnen
wonen, niet zal opgeven als zijn hoofdstad. En de Palestijnen laten er geen
twijfel over bestaan dat Oost-Jeruzalem ook de hoofdstad van hun toekomstige
staat moet zijn. Deze stad en geen andere.

    Naarmate het tijdstip nadert waarop, volgens de Israelisch-Palestijnse
Principe Verklaring van september 1993 (Oslo) moet worden onderhandeld over de
status van Jeruzalem, wordt in de Israelische politiek de botsing der
onverzoenlijken heviger.

    Ze'ev Begin, de zoon van wijlen de Israelische premier en een vooraanstaand
lid van de Likoed, ziet - en het lijkt een bewijs uit het ongerijmde hoezeer het
voorgaande waar is - voor wat Jeruzalem betreft geen enkel probleem.

    "Maar dan ook geen enkel. Jeruzalem is een joodse stad en dat blijft zo. Ja,
er wonen ook Palestijnen, so what? In New York en Washington heb je zo veel
bevolkingsgroepen. Gaan die allemaal met elkaar om? Nee. Zijn het daarom
plotseling 'verdeelde' steden? Daar hoor ik nooit iets over. Al dat gepraat over
een verdeeld Jeruzalem is kunstmatig. Verzinsels van de Arabieren. Zij beweren
dat er geen vrede zal zijn, zonder een oplossing voor Jeruzalem. Oke, dan maar
geen vrede.'

    Begin, die een aantal jaren geleden werd beschouwd als de coming man in de
Likoed, maar die toch niet het oratorisch vermogen heeft noch de uitstraling,
die nodig is om een echte stemmentrekker te zijn, bestempelt gewoontegetrouw
Yasir Arafat, de voorzitter van de Palestijnse Bevrijdings Organisatie (PLO) en
'president' van de Palestijnse Autoriteit (PA), die de autonome gebieden Gaza en
Jericho bestuurt, als terrorist en moordenaar. Wat hem betreft niet iemand om
een glas mee te drinken, laat staan om mee te onderhandelen over vrede.

    "Twee jaar geleden', aldus Begin, "op 9 september 1993, erkende premier
Rabin in een brief aan Arafat de PLO als de vertegenwoordiger van het
'Palestijnse volk'. Arafat beloofde bij die gelegenheid dat hij naar vrede zou
streven. Bovendien zou hij zich inspannen om het Handvest van de PLO (waarin de
vernietiging van de staat Israel wordt geeist) gewijzigd te krijgen.

    "Ik kan niet geloven dat leden van deze regering die vreselijke
overeenkomsten van Oslo hebben ondertekend in het besef, dat nu - twee jaar
later - de zaken ervoor zouden staan zoals ze ervoor staan. Ik moet ervan
uitgaan dat ze hebben gedacht dat het Palestijnse Handvest meteen zou worden
gewijzigd. Niets van dat alles.'

    Ze'ev Begin lijkt de vlees geworden onverzoenlijkheid. Hij praat met
stemverheffing; de toonzetting zou een bijbels profeet niet misstaan. Er is
overigens weinig in te brengen tegen de vaststelling dat Arafat zich als een
draaitol gedraagt als het erom gaat zijn beloften na te komen.

    Niet alleen heeft hij de gewraakte anti-Israelische passage nog niet uit het
Handvest laten halen, voor Arabisch publiek schermt hij bij herhaling met de
jihad, de heilige oorlog, met het doel Jeruzalem tot hoofdstad van een
Palestijnse staat te maken. Door een geirriteerde Israelische premier hierop
aangesproken, legt hij even breedsprakig als schijnheilig uit dat het woord
jihad verschillende betekenissen heeft. Helaas had men hem weer verkeerd
begrepen.

    "Waar leidt dit alles toe?', vraagt Ze'ev Begin zich hardop af. "Precies
daarheen waar Arafat wil: of tot de verwezenlijking van het Arabische 'recht op
terugkeer' naar Galilea, Wadi Ara en Ramla; of tot een intensivering van het
geweld. Linkse politici hier in Israel, Rabin niet uitgezonderd, denken dat
Arafat zich tevreden zal stellen met de grenzen van 1949 - ze vergissen zich
deerlijk.

    "Laat ze hem nu maar eens vragen op een stuk papier de grenzen van een
Palestijnse staat te trekken. Tot nog toe heeft hij dat nooit gedaan. En wel om
de eenvoudige reden dat hij zelfs de grenzen van 1947 (zoals aangegeven in het
VN-verdelingsplan voor Palestina) als tijdelijk beschouwt. De PLO ziet de
verdeling van indertijd nog steeds als onrechtvaardig. Nog in februari van dit
jaar repte de Palestijnse Autoriteit over die verdeling als 'illegaal en zonder
basis'. Ik bedoel maar...'

    Ze'ev Begin gelooft absoluut niet dat premier Rabin volgend jaar akkoord zal
gaan met een compromis over de toekomst van Jeruzalem. Maar hier is de wens de
vader van de gedachte. Drie jaar geleden verklaarde Rabin dat hij nooit met de
PLO zou onderhandelen. Hij was echter nauwelijks aangetreden als premier of de
onderhandelingen begonnen. Ook voor deze schijnbaar emotieloze analyticus ligt
niets bij voorbaat vast.

    En zo hoort het ook, vindt Ziad Aboe Zayyad, een Palestijnse advocaat,
mede-oprichter en -hoofdredacteur van het Palestine-Israel Journal, een
periodiek voor politiek, economie en cultuur. Zayyad is als naaste medewerker
van Yasir Arafat nauw betrokken bij de onderhandelingen met Israel.

    Hij acht de tijd gekomen dat de Israelische regering haar volk eens de
waarheid vertelt en het voorbereidt op het onontkoombare compromis over
Jeruzalem. "Toen Israel indertijd 0ost-Jeruzalem annexeerde, werden de
Palestijnse inwoners niet gedwongen Israelische burgers te worden, zoals was
gebeurd met de bewoners van de Hoogvlakte van Golan (veroverd op Syrie).
Kennelijk voelden de Israelische leiders diep in hun hart dat dit hun met
Jeruzalem niet zal lukken. Dat er een tijd zal komen dat er over deze stad moet
worden onderhandeld. En dat is ook precies de drijfveer achter hun voortdurende
pogingen in Jeruzalem faits accomplis te stellen.'

    "De niet geringe aanwezigheid van Palestijnen in de stad, wat Israel er ook
aan doet om dit te veranderen, maakt het moeilijk het arabisch (islamitisch en
christelijk) imago van Oost-Jeruzalem te negeren. Het was een fatale fout van de
Israelische leiders om de waarheid verborgen te houden voor de bevolking. Ze
hebben altijd geroepen dat er over Jeruzalem niet kan worden onderhandeld. Maar
in Oslo gingen ze ermee akkoord dat dit in de tweede fase van de
vredesonderhandelingen nu juist wel zal gebeuren.

    "Jeruzalem moet fysiek een blijven, maar in politiek opzicht worden
verdeeld.Twee hoofdsteden in een stad. Zo zal Jeruzalem een voorbeeld kunnen
worden van samenwerking tussen twee staten: een Israelische en een Palestijnse.'

    Als het over Jeruzalem gaat, gaan emoties, mystiek en nationalisme hand in
hand. Maar hoewel die indruk nogal eens wordt gewekt, ligt niet iedereen er
wakker van. De schrijver en journalist Hillel Schenker, actief in de beweging
Vrede Nu, die sowieso de voorkeur geeft aan Tel Aviv boven Jeruzalem, al
helemaal niet. Schenker wijst er fijntjes op dat Jeruzalems burgemeester Ehud
Olmert weliswaar niets te veel is om van Jeruzalem 3000 een geslaagd feest te
maken, maar dat de ultra-orthodoxe joden aan wie hij zijn verkiezing heeft te
danken, geloven dat een en ander 100 jaar te vroeg is georganiseerd.

    In deze samenhang had de elder statesman Abba Eban al eraan herinnerd dat er
in de jaren vijftig ook al eens aandacht werd besteed aan het 3000-jarig bestaan
van Jeruzalem, toentertijd opgezet als een geslaagde gimmick om geld in te
zamelen.

    Voor wat Hillel Schenker betreft is het allemaal flauwekul. Maar who cares?
"Iedereen weet dat Tel Aviv de echte hoofdstad van modern Israel is. Het centrum
van de samenleving, handel en industrie. Terugkijkend kunnen we moeiteloos
vaststellen dat het ethos van de zionisten werkelijk een minimale rol heeft
gespeeld. Theodor Herzl, de vader van het moderne zionisme, noemt in zijn
beroemde boek Der Judenstaat (1896) Jeruzalem niet eens. De grote zionistische
denker Ahad Ha'am gaf er de voorkeur aan in Tel Aviv te wonen. Hetzelfde geldt
voor Chaim Nahman Barak, de eerste nationale dichter.

    "De staat Israel werd in 1948 door David Ben-Goerion uitgeroepen in het
Museum van Tel Aviv, waar ook de eerste Knesset (parlement) bijeenkwam. Hoewel
Jeruzalem in hetzelfde jaar tot hoofdstad werd gekozen, verhuisde de Knesset pas
eind 1949. Dat gebeurde om te voorkomen dat de door de VN gewilde
internationalisering van Jeruzalem zou worden verwezenlijkt.

    "Ben-Goerion zelf had nooit veel op met Jeruzalem. Na zijn pensioen vestigde
hij zich in de kibboets Sdeh Boker, een symbolisch gebaar waarmee hij zijn
geloof in de ontwikkeling van de Negev tot uitdrukking wilde brengen. Chaim
Weizman, de eerste president, ging na zijn pensioen in Rehovot wonen, waar het
wetenschappeljk Weizman-instituut is gevestigd.

    "Zelfs Menachem Begin had uiteindelijk in een nederzetting in de Sinai
willen neerstrijken. Maar voor hij eraan toe kwam, had hij zelf de Sinai al
teruggegeven aan Egypte. Begin was trouwens de enige Israelische premier die een
huis in Jeruzalem had. Alle anderen woonden of wonen in Tel Aviv.'

    Die voorkeur doet vreemd aan voor wie zich de euforie van na de Zesdaagse
Oorlog in 1967 herinnert. Er bestond toen een gevoel van opwinding, omdat al die
plaatsen in Jeruzalem die onbereikbaar waren geweest plotseling konden worden
bezocht: de Klaagmuur, de prachtige moskee van Omar op de Tempelberg, de kerk
van het Heilig Graf en het kleurrijke, aromatische labyrinth van straatjes en de
winkeltjes en stalletjes in de soukh.

    Het was een boeiende mengeling van soldaten, burgers, arabieren, joden,
toeristen, hippies en bijbels ogende typen. "Ik herinner me', zegt Schenker,
"hoe we 's nachts door de oude stad zwierven, op zoek naar het befaamde Danish
Tea House waar conservatief opgevoede jonge Palestijnen nu werden blootgesteld
aan de verleidingen van Israelische meiden en toeristen in mini-rok en topje.
Die jongens dansten hele nachten op James Brown's 'Sex Machine'.'

    In de bijna dertig jaar die volgden is Jeruzalem in een aantal opzichten
dramatisch veranderd. Voor Israeliers en Palestijnen bleef de stad echter
onveranderd het brandpunt van hun nationale en godsdienstige aspiraties. Daarom
kan de fragiele vrede alleen standhouden als Israeliers en Palestijnen erkennen
dat ze in Jeruzalem, meer dan elders, tot elkaar veroordeeld zijn.

    Gemeenten ; Staatsrecht ; Internationale gewapende conflicten ; Recht ;
Politiek en Staat ; Volkenrecht

LOAD-DATE: May 7, 2003

LANGUAGE: DUTCH

                © 1995 PCM Uitgevers B.V.  All rights reserved.

                              109 of 200 DOCUMENTS

                                   Het Parool

                               September 23, 1995

Imago van jonge Noordafrikanen was al zeer slecht

BYLINE: RENE TER STEEGE

SECTION: PS; Pg. 18

LENGTH: 3265 words


HET LIJKT alsof in Parijs de stadsreiniging weer eens staakt: rond afvalbakken
liggen bergen troep, voor zover de wind er geen vat op heeft gekregen. In
buurten waar je nauwelijks Fransen ziet, zoals in Barbes, ligt de omgeving van
de vuilnisbakken vol afgekloven maiskolven, een lekkernij die op elke straathoek
wordt bereid op houtskoolvuurtjes.

Veel vuilnisbakken lopen over, zo lijkt het, maar wie dichterbij komt ziet dat
de opening is afgesloten met een stalen plaat. Toch gooien mensen er troep op,
net als op de plaatsen waar voor de terreurgolf een ander soort vuilnisvat
stond. Die zijn allemaal weggehaald, alleen het geraamte staat er nog.

'Wij Parijzenaars beseffen nu wat de mensen in Londen hebben meegemaakt met al
die IRA-aanslagen,' zegt een cafehouder in Montparnasse. Parijs is, niet voor de
eerste keer, in de greep van de angst voor de blinde terreur van... Ja, van wie
eigenlijk? President Jacques Chirac zei onlangs dat hij 'eigenlijk geen idee
heeft wie Frankrijk kwaad wil doen'. Moslim-terroristen gelden als de
belangrijkste verdachten, de wrede burgeroorlog in Algerije lijkt naar Frans
grondgebied te zijn overgeslagen. Maar geen van de zeven aanslagen, of pogingen
daartoe, zijn op overtuigende manier opgeeist. 'Vroeger,' mijmert een Italiaanse
immigrant die de aanslagen van de OAS nog heeft meegemaakt, 'wist je tenminste
wie de bommenleggers waren.'

Nu is er weliswaar een hoofdverdachte, de jonge Algerijn Khaled Kelkal wiens
portret bij alle politiebureaus is aangeplakt, maar hij geldt hooguit als een
nederige uitvoerder, zeker niet als het brein.

Weggehaalde of dichtgelaste vuilnisbakken, politiepatrouilles, hier en daar
zelfs militairen, controles van boodschappentassen op markten en in winkels,
parkeer- en samenscholingsverboden in de wijde omgeving van scholen - Parijs, en
in mindere mate andere Franse steden, heeft het al vaker meegemaakt. Maar het
went natuurlijk nooit.

'Die patrouilles moeten ons geruststellen,' zegt een vrouw die met haar
boodschappenkarretje even stil houdt, 'en het is goed dat de bommenleggers weten
dat er op ze wordt gelet. Maar ik vind het doodeng, vooral toen ik militairen
zag. We zijn toch niet in oorlog, zover ik weet?'

Chirac heeft echter het woord 'oorlog' wel in de mond genomen, net als de 'pest'
toen hij de reeks terreuraanslagen bedoelde die op 11 juli begon in het hart van
Barbes. Imam Sahraoui van de nederige moskee in de rue Myrrha, die een paar jaar
geleden was gearriveerd uit Algiers, werd na een gebedsdienst doodgeschoten door
twee mannen. Twee weken later, op 25 juli, ontplofte een bom tijdens de
middagspits in het metrostation Saint-Michel. Zeven mensen kwamen om, tegen de
tachtig liepen verwondingen op. Op 17 augustus ontplofte een bom in een
vuilnisvat niet ver van de Arc de Triomphe, negen dagen later werden tijdig een
gasfles en een lading explosieven ontdekt op een spoorlijn buiten Lyon. In
Villeurbanne, een voorstad van Lyon, was op 7 september een joodse school het
doelwit van een aanslag met een autobom. En afgelopen donderdagochtend werden in
Toulouse vier explosieve ladingen onschadelijk gemaakt in telefooncellen, een
daarvan vlakbij een school.

Stemming In Parijs is ditmaal de stemming anders dan eind 1986, toen een nog
veel gruwelijker bomcampagne in winkels meer slachtoffers eiste dan de afgelopen
maanden. Parijzenaars geven blijk van een soort stiff upper lip'. Steeds weer
hoor je de verzekering dat ze hun leven niet laten beinloeden door terroristen,
dat ze gewoon de metro blijven gebruiken, met dien verstande dat ze extra
oplettend zijn. 'In de eerste dagen na de aanslag op Saint-Michel nam ik liever
de bus, net als duizenden anderen,' zegt een man die in het hart van het
Quartier Latin werkt, 'Maar dat duurde me toch veel te lang, ik ga nu weer met
de ondergrondse, al ben ik altijd weer opgelucht als ik eruit kom.'

In de rue Myrrha, waar nog maar weinig Fransen komen, gaat de sjofele moskee
buiten de gebedsdiensten schuil achter stalen rolluiken. Hier werd 'sjeik'
Mohammed Sahraoui door professionele killers doodgeschoten in wat aanvankelijk
een bloedig fait-divers leek. Pas later, toen metrostation Saint-Michel werd
getroffen, legde officieel Frankrijk een verband met het overslaan van de
burgeroorlog in Algerije naar de vroegere koloniale machthebber.

Wie je ook spreekt in de rue Myrrha, middenin de met ouderwetse
gangsterromantiek omgeven wijk Barbes, iedereen bezweert dat de imam in zijn
preken nooit een woord vuilmaakte aan politiek. 'Ik kende hem goed, we kwamen
uit dezelfde wijk in Algiers,' zegt een man in een lang gebedsgewaad die wacht
tot de rolluiiken voor de moskee opengaan. 'Onze imam sprak alleen over
godsdienstzaken, over welke regels je moet volgen om een goede moslim te zijn.
Hij viel altijd uit naar de jongeren hier in de buurt die in de misdaad zijn
beland. Hij gaf hun de schuld van het slechte imago van jonge Algerijnen in
Frankrijk, althans van die jonge voyous als Khaled Kelkal.'

Over banden van de vermoorde sjeik met het Algerijnse Islamitisch Heilsfront
(FIS) geen woord. Sahraoui gold als een van de oprichters van het FIS, die later
afstand nam van de fanatieker islamitische beweging, de GIA, Gewapende
Islamitische Groep. Volgens Fransen die trachten de gebeurtenissen in Algerije
te volgen, was Sahraoui er fel tegen gekant de 'gewapende strijd' ook in
Frankrijk te voeren. Dat zou zijn dood hebben betekend.

Zeker tegen een buitenlander zijn de voorbijgangers van de moskee niet bereid om
daar iets over te zeggen. Jonge Algerijnen vinden bovendien dat de Franse pers
hen allemaal afschildert als potentiele delinquenten en terroristen, zeker nu.
Een man in wit gewaad en getooid met een tulband komt naderbij en begint uit te
varen tegen de Franse justitie, die van Zweden de uitlevering vraagt van de
Algerijn Abdelkrim Deneche, die meer zou weten van de aanslagen. Deze Deneche
zou een leider zijn van de GIA, die van alle aanslagen wordt verdacht maar
waarvan nog geen enkel vooraanstaand figuur is gepakt. 'Voor de Fransen is elke
vrome Algerijn een terrorist, maar Deneche is onschuldig, dat is zonneklaar.
Anders had Zweden hem wel aan Frankrijk uitgeleverd. Zweden is een echte
rechtstaat, dat kunnen de Fransen niet uitstaan.'

Agenten Twee agenten van de CRS, de Compagnie Republicaine de Securite, lopen
nadrukkelijk langs het nu druk pratende groepje. Een Arabische jongen met tassen
vol groente en fruit, die hij bij een restaurantje in de rue Myrrha moet
bezorgen, wordt aangehouden. De agenten halen hun gehandschoende handen door de
manden, uit hun portofoons klinkt onverstaanbaar gekraak. Elders in dezelfde
lange en armoedige straat hebben collega's van de politiemannen het aan de stok
met twee jonge zwarten die niet snel genoeg hun papieren laten zien.
Voorbijgangers houden de pas even in, dan lopen de meesten snel door. Tot in de
verre omtrek zijn de twee in zwarte overalls gestoken agenten de enige blanken.

Hier, een paar minuten lopen van het Gare du Nord, kan men zich net zo prettig
ontheemd wanen als in Tunis, Casablanca of het Algiers van voor de tweede
Algerijnse oorlog, met een flinke dosis zwart Afrika vertegenwoordigd door lange
vrouwen in kleurige gewaden. Op straathoeken duwen jongens passanten foldertjes
in de handen waarop marabouts, waarzeggers die uit Congo of Senegal in Parijs
zijn neergestreken, hun adviezen aanbieden. Anderen verkopen nep-parfums en
maken zich uit de voeten als de CRS-patrouille nadert. Franse kranten hebben
gemeld hoe verheugd, zeker in dit soort buurten, bewoners en winkeliers reageren
op de officieuze noodtoestand onder de codenaam Vigipirate.

De kleine criminaliteit is sindsdien aanzienlijk gedaald. 'Les voyous (schurken,
schoffies) duiken onder', constateerde Le Figaro. Nog een voordeel van
Vigipirate: in de Parijse metro worden de reizigers nu veel minder dan anders
lastig gevallen door troubadours die in de wagons hun protestliederen uit de
jaren zestig staan te bleren.

Stoicijns ondergaan de Fransen en de buitenlanders al die controles, voor zover
ze niets te verbergen hebben of hun identiteitspapieren niet hebben
thuisgelaten. Ter linkerzijde hoort men ditmaal geen gemopper over het delit de
facies, waarmee wordt aangeduid dat iemand alleen al vanwege zijn donkere
gezicht verdacht is en daarom een veel grotere kans loopt dan blanken om te
worden aangehouden.

Zeker in wijken als Barbes wonen bijna alleen nog gekleurden van allerlei
tinten. In de enorme soukhs van Barbes is duidelijk extra personeel in dienst
genomen dat, voorzien van rode armbanden met het opschrift securite, zowel
potentiele dieven als terroristen in het oog houdt, soms vanaf de overkant van
de straat. Maar ook de blanke winkelende dames bij C & A in andere buurten
moeten van het beveiligingspersoneel de tassen openmaken.

Extreem-rechts, dat dankzij Jean-Marie Le Pen deel is gaan uitmaken van het
politieke leven van alledag, kan ook in deze dagen van nationale bezorgdheid
niet nalaten te wijzen op zijn 'gelijk'. Le Pen en de zijnen hebben altijd al
gezegd dat wijken als Barbes, de Goutte d' Or en de beruchte banlieues, de
voorsteden waar de eerste immigranten werden ondergebracht, zijn uitgegroeid tot
vijandige bolwerken van de Derde Wereld waarvan de bewoners op een kwade dag
naar de stadscentra zullen trekken om wraak te nemen op het door hen gehate
Frankrijk. Immigratie, al dan niet clandestien, staat in die zienswijze gelijk
aan rampspoed. Alleen massale deportaties kunnen dat onheil nog afwenden, aldus
de partij die de laatste jaren kan rekenen op de steun van ruim tien procent van
de Franse kiezers.

Ook wanneer de daders van de huidige terreurgolf worden gepakt, zal in Frankrijk
het debat over 'de buitenlanders' nooit meer hetzelfde zijn. De oude
tegenstellingen tussen links en beschaafd rechts vervaagt nu blijkt dat deze
vorm van terrorisme goeddeels een produkt is van Franse bodem. Wat ooit voor
links moeilijk bespreekbaar was - de rol van minderheden in criminaliteit en
terreur - ligt nu op straat. 'Dit is waarschijnlijk het ergste dat had kunnen
gebeuren,' schreef het linksige weekblad L'Evenement du Jeudi. 'Deze terreurgolf
is niet het werk van een handjevol buitenlandse agenten, maar van jongeren uit
onze eigen banlieues. En die nieuwe, nationale terroristen hebben zelfs een
nieuwe held gevonden in de jonge Khaled Kelkal, die plotseling door de Franse
staat is gepromoveerd tot ennemi public numero un.'

Voor veel Fransen zal Khaled toch al voldoen aan de profielschets van de beur,
zoals jonge Noordafrikanen zich noemen, die stelend en rovend door het leven
gaat. Nu blijkt hij door de pers uitgeroepen tot 'een Franse soldaat van de
islam', de islam van het soort dat in Algerije de macht wil overnemen.

Troosteloos Anderen stribbelen tegen. Khaled is in hun ogen misschien inderdaad
een schurk(je), maar hij is dat geworden toen hij gaandeweg de indruk kreeg dat
de Fransen hem toch nooit zouden accepteren. Khaled staat zo model voor
tienduizenden generatiegenoten die vrezen de troosteloze banlieues nooit te
kunnen verlaten. Met andere woorden: Frankrijk heeft het onheil over zichzelf
afgeroepen.

Zo blijven de Fransen tobben, al minstens twintig jaar, met hun verhouding tot
Algerije, de immigratie, de misdaad, discriminatie, integratie en andere zaken
die elkaar met enige regelmaat afwisselen op de voorpagina's. Daar is nu het
moslim-terrorisme van eigen kweek bijgekomen. VERVOLG OP PAGINA 18

VERVOLG VAN PAGINA 17 Khaled Kelkal, dat in zijn eentje dat nieuwe fenomeen
symboliseert, was geen geboren verliezer en voldoet daarom niet echt aan het
'zielige' beeld dat nogal eens van jonge immigranten wordt geschilderd. Zijn
ouders waren begin jaren zeventig uit Mostaganem in Algerije geemigreerd naar
een voorstad van Lyon, Vaulx-en-Velin, die later een sinistere reputatie ozu
krijgen. Zijn vader was in Algerije als ongeschoold arbeider gerecruteerd door
een Franse fabriek.

Khaled, die slechts de eerste jaren van zijn leven in Algerije heeft gewoond,
deed het goed op school. Maar tegen de tijd dat hij op het lycee technique zijn
einddiploma zou behalen, ging het mis. Het waren de jaren dat het in de
voorsteden begon te smeulen. Vaulx-en-Velin was in 1990 een van de eerste.
Khaled deed er mee aan rodeos in gestolen auto's, waarbij de politie tot de
achtervolging werd uitgedaagd. Later onderscheidde hij zich in een bende met als
specialisatie het rammen met auto's van etalageruiten, waarna de winkel werd
leeggeroofd.

Loos alarm Hij werd gepakt en verdween in de gevangenis. Daar zou hij tot de
militante islam zijn bekeerd door mede-gevangenen en door gevangenisbezoekers
van een Algerijnse vereniging die gold als een recruteringskantoor van de GIA.

In alle openbare gebouwen hangt nu Khaleds politiefoto van een paar jaar
geleden, plus een wazig kiekje van recenter datum. Hij ziet er precies zo uit
als al die min of meer marginale jonge Noordafrikanen die je overal in Frankrijk
tegenkomt. Geen wonder dat het bij de politie in alle hoeken en gaten van
Frankrijk 'tips' regent van mensen die beweren dat ze Khaled hebben
gesignaleerd. Eerst werd elke tipgever uitgebreid aan het woord gelaten in de
regionale televisiejournaals van Nice tot Lille, inmiddels zijn de media wat
oplettender. Toch bracht het avondjournaal van de televisie-omroep France 2 deze
week nog het bericht dat Khaled was gefilmd door een verborgen camera in een
filiaal van een supermarkt in Parijs. Het was het zoveelste loos alarm.

Of het imago van de jonge Noordafrikanen een nieuwe deuk heeft opgelopen? Arezki
Dahmani, voorzitter van de Stichting France-Plus, die zich inzet voor de
integratie van de nakomelingen van immigranten, gelooft er niets van. 'Dat imago
kon al niet slechter, dus daar verandert deze kwestie weinig aan. Veel Fransen
zien gewoon steeds weer hun oordeel bevestigd dat die rot Arabieren er overal
een potje van maken. De burgeroorlog in Algerije, daarvoor de Golfoorlog, de
strapatsen van het regime in Iran, dat alles werkt niet bepaald in ons
voordeel.'

France-Plus, dat zich tien jaar geleden afscheidde van het te modieus-links
geachte SOS-Racisme, vindt dat alleen de 'republikeinse waarden' kunnen zorgen
voor een oplossing van de problemen in de banlieues. Arezki Dahmani: 'Scholing
en werk, alleen dat kan ons redden. Zo'n jongen als Khaled dacht in Frankrijk
toch nooit aan de slag te komen, de moslim-predikers gaven hem een zekere
waardigheid, een doel, een zogenaamd nobel motief om wraak te nemen op het
goddeloze Frankrijk, de vroegere kolonisator die nu het regime in Algerije
steunt tegen het nobele moslim-verzet.'

Dahmani geeft de socialisten een flink deel van de schuld van de huidige
problemen met de minderheden. 'In 1981, na de eerste overwinning van FranCois
Mitterrand, vierde het multi-culturalisme hoogtij, het recht anders te zijn, tot
het dragen van een tchador toe. Dat was gevaarlijk, want veel Fransen ergerden
zich er kapot aan en gingen stemmen op het Nationaal Front. Nu de Algerijnse
burgeroorlog naar Frankrijk lijkt over te slaan, zien niet alleen rechtse
extremisten hun zwartste vermoedens bewaarheid.'

De foto's van Khaled zijn ook aangeplakt in de portiersloge van het ministerie
van binnenlandse zaken, schuin tegenover het Elysee. Een topambtenaar belast met
immigratiezaken hecht aan de vermelding dat Frankrijk, meer dan andere Europese
landen, een echt immigratieland is. 'Twee premiers waren zoon van buitenlanders:
Edouard Balladur is van Iraans-Turkse afkomst, de familie van Pierre Beregovoy
is afkomstig uit de Oekraine.'

Afkeer Een moslim-premier lijkt in Frankrijk voorlopig niet erg waarschijnlijk,
maar de ambtenaar vindt dat de buitenwereld vaak de neiging heeft de rol van de
moslims wat al te miserabel voor te stellen. 'De overgrote meerderheid wil hier
in vrede leven. Ze hebben net zo'n grote afkeer van het fundamentalisme als de
doorsnee-Fransman.' Hij schat dat van de jonge Noordafrikanen niet meer dan tien
procent met enige regelmaat naar de moskee gaat. Van hen is hooguit de helft de
fundamentalistische richting toegedaan, wat nog niet wil zeggen dat ze daarom
aanzetten tot terreur. Van een eenheid onder de moslims in Frankrijk is
overigens geen sprake. 'Ze zijn strikt gescheiden naar nationaliteit, Turken
komen nooit bij Algerijnen in de moskee.' Maar al is de fanatieke minderheid
klein, ze heeft volgens deze ambtenaar toch een aanzienlijke invloed op
gemakkelijk te indoctrineren jongeren.

Deze ambtenaar, die Algerije goed kent, is ervan overtuigd dat de GIA probeert
te infiltreren onder moslims in Frankrijk. Als voorbeeld noemt hij de moord op
iman Sahraoui, op klaarlichte dag in een altijd druk straatje in Barbes. Er
moeten genoeg ooggetuigen zijn geweest, maar er lijkt sprake van een soort
'omerta' die de moordenaars beschermt.

De Franse staat lijkt in dit soort buurten een flinke stap terug te hebben
gedaan, net als in de van tijd tot tijd overkokende voorsteden als La Courneuve.
even ten noorden van Parijs. Dat was tot voor de laatste terreurgolf in elk
geval een veel gehoorde klacht, maar nu doet La Courneuve met enige overdrijving
soms denken aan het Belfast van voor de wapenstilstand. Het wemelt er van de
groepen agenten die, sommigen met de pistoolmitrailleur in de aanslag,
automobilisten aanhouden die zonder pardon worden gefouilleerd, ondanks het
ontkennende antwoord op de vraag: 'Heeft u iets gevaarlijks bij u?'

De sporen van de vroegere onlusten, die overigens niets te maken hadden met de
huidige terreur, zijn hier en daar nog goed te zien. Winkels worden voor de
etalages beschermd door stalen palen om ramauto's tegen te houden.

Sinds de rellen is er in La Courneuve veel ten goede veranderd, zegt een
bewoonster. Sommige vandalen van vroeger vullen nu vakken in de gigantische
supermarkt Carrefour, die vroeger weigerde de jonge plaatsgenoten in dienst te
nemen die er altijd liepen te klieren en te stelen. 'Ze vinden het prachtig, ze
hebben een echte baan, ook al verdienen ze maar het minimumloon.'

De zeer hoge werkloosheid en de armoede hebben in La Courneuve misschien net
zoveel schade aangericht als de jonge raddraaiers. In een sjofel winkelcentrum
zijn bijna alle zaken dichtgetimmerd, alleen bij de kruidenier en het
arbeidsbureau zijn nog tekenen van leven te bespeuren.

Alert Veel bewoners van buurten als La Courneuve zouden graag wat vaker agenten
in actie zien, niet alleen als er in Frankrijk een soort noodtoestand heerst.
Veel passanten geloofden hun ogen niet toen ze zagen dat agenten
stoepparkeerders op de bon slingerden, dat was hier nog nooit vertoond.

Een goed half uur zuidwaarts met de forensenlijn RER, in Montparnasse, begon men
deze week de bange reflexen al een beetje te verliezen, na zoveel dagen zonder
bommen. Maar na de verijdelde aanslagen in Toulouse van donderdag is iedereen
opeens weer alert. Een klant in een ijswinkel: 'Ik ken mensen die voorlopig niet
naar de supermarkt gaan, maar naar de Arabische kruidenier op de hoek. Het is er
weliswaar duurder, maar ze denken dat ze daar in elk geval geen gevaar lopen.'

Niet voor de eerste keer verkeert Frankrijk in de greep van een terreurgolf. Nu
echter spelen jonge moslims 'van eigen bodem' een hoofdrol. De Fransen breken
zich het hoofd over de vraag wat er allemaal is misgegaan met de integratie en
met de verhouding tot Algerije. Alleen Le Pen weet het zeker: alles is de schuld
van de immigratie.

FOTO EPA. Bewoners van sommige buurten in Parijs zouden graag wat vaker agenten
in actie zien. FOTO REUTER

LOAD-DATE: May 9, 2003

LANGUAGE: DUTCH

                               © 1995 Het Parool

                              110 of 200 DOCUMENTS

                                Algemeen Dagblad

                               September 22, 1995

Vaders stichten Palestijns-joods centrum voor tolerantie

BYLINE: DOOR ONZE CORRESPONDENT JOOP MEIJERS

SECTION: Buitenland; Pg. 8

LENGTH: 317 words


    Jeruzalem - De vaders van een Palestijnse moordenaar en diens Israelische
slachtoffer hebben samen een centrum opgericht voor wederzijds begrip en
tolerantie.

    Jehuda Wachsman, vader van de vorig jaar gekidnapte en vermoorde Israelische
soldaat Nachshon Wachsman, nam het initiatief samen met Sheik Yassin Badr, de
vader van de betrokken Hamas-terrorist.

    Elf maanden na de dood van zijn zoon besloot Jehuda contact op te nemen met
Badr, een ambtenaar uit een dorpje bij Jeruzalem. Aanleiding voor het initiatief
is het joodse nieuwjaar, maandag. Volgens de traditie is 'Rosh Hashana' de dag
bij uitstek om een nieuwe bladzijde open te slaan in de betrekkingen tussen
mensen onderling en tussen de mens en zijn Schepper.

    Wachsman, een religieuze jood, meent dat het nieuwjaar een geschikt moment
is voor een keerpunt in de relatie tussen joden en Palestijnen.

    De bedoeling van het centrum, het eerste Israelisch-Palestijnse project op
dit gebied, is programma's en activiteiten te organiseren die moeten bijdragen
tot wederzijds begrip tussen Israeliers en Palestijnen. "De sleutel tot begrip
en tolerantie is educatie', aldus Wachsman gistermorgen bij een dramatische
ontmoeting met de vader van de terrorist.

    Als voorwaarde voor het initiatief eiste Wachsman dat Badr de daad van zijn
zoon en elke vorm van terreur zou veroordelen. In een emotioneel gesprek zei de
Palestijn dat hij de rest van zijn leven in rust wil doorbrengen, zonder te
worden achtervolgd door de smet van zijn zoons terreurdaad.

    Wachsman kwam tijdens de ontvoering en na het bekend worden van de moord op
zijn zoon dusdanig standvastig en ook ingetogen over, dat hij in Israel een held
is. Hij is een veelgevraagde gast in populaire televisieprogramma's en wordt nog
dagelijks overstroomd met verzoeken om raad te geven aan mensen die in nood
verkeren.

    Buitenlandse betrekkingen ; Politiek en Staat

LOAD-DATE: May 7, 2003

LANGUAGE: DUTCH

                © 1995 PCM Uitgevers B.V.  All rights reserved.

                              111 of 200 DOCUMENTS

                                Algemeen Dagblad

                               September 22, 1995

Het Ierse dilemma: voor of tegen de IRA

BYLINE: L. OOMENS

SECTION: Kunst; Pg. 23

LENGTH: 683 words


    Edna O'Brien: Huis van volmaakte eenzaamheid. Roman. Vert. Anneke van
Huisseling. De Bezige Bij, 236 blz. [f] 39,50.

    KOMT HET TUSSEN de Ieren en de Engelsen ooit nog goed? In 1922 werd Ierland
onafhankelijk, maar onder druk van de protestanten in Ulster hielden de Engelsen
het Noorden nog even voor zich zelf. Een zelfde soort fout maakte Nederland met
Nieuw-Guinea toen Indonesie onafhankelijk werd. Zulke fouten worden gemaakt met
goede argumenten en zeker ook met de beste bedoelingen.

    De Nederlandse vergissing is afgestraft en de Engelse op een andere manier
ook. Al meer dan 70 jaar heeft het Britse bewind in Noord-Ierland te kampen met
een katholieke verzetsbeweging die de Engelsen (en hun protestants-Ierse
nazaten) bestrijden. Vooral de laatste 35 jaar is die strijd er een van veel
bloed: bomaanslagen, terreur, moorden op straat, het aantal slachtoffers loopt
in de vele duizenden.

    Voor terreur hebben maar weinig mensen sympathie. Pas wanneer die terreur
tot een politieke overwinning heeft geleid, tot een eigen onafhankelijke staat
bijvoorbeeld, dan promoveren de tot dan toe criminele terroristen tot
heldhaftige vrijheidsstrijders. De geschiedenis spreekt daarmee de terroristen
vrij.

    Niet voor niets is het eerste woord van Edna O'Briens roman Huis van
volmaakte eenzaamheid juist 'Geschiedenis': "Geschiedenis is overal.
Geschiedenis sijpelt de grond in, de ondergrond. Als regen, of hagel, of sneeuw,
of bloed. Een huis weet. Een kakhuis weet. Een volk mijmert. Het verhaal
verschilt per verteller.'

    Daarin geeft zij meteen haar hoofdthema aan: het oordeel over wat er
gebeurt, ligt niet vast. Het bloed dat in de grond sijpelt wordt door
slachtoffers anders beoordeeld dan door de daders, en door de verliezers anders
dan door de overwinnaars.

    Edna O'Brien is Ierse, hoe kan dat anders met zo'n naam. Haar boek is een
indrukwekkende poging om verslag te doen van de strijd van de katholieke Ieren
tegen de protestanten, tegen de status van Britse 'kolonie', en voor een Iers
Noord-Ierland.

    Het is het verhaal van een vrouw in een eenzaam huis. Josie wordt er
overvallen door een man met een bivakmuts: de IRA-strijder McGreevy. Hij is op
de vlucht voor de politie, probeert in het huis een schuilplaats te vinden.
Josie biedt hem asiel, maar is in feite zijn gijzelaar, zijn laatste schild
tegen de politie.

    Er is bij gijzelingsgevallen wel meer geconstateerd dat er tussen dader en
slachtoffer een heel bijzondere verhouding ontstaat. De onderlinge
afhankelijkheid groeit soms uit tot wat bijna liefde kan worden genoemd, van het
slachtoffer voor de man die hem of haar gevangen houdt. En zo is het ook tussen
Josie en McGreevy.

    Daarmee vertelt Edna O'Brien dus niets nieuws. Toch wekte het boek in
Engeland een storm van opwinding: O'Brien zou via de sympathie die Josie opvat
voor de terrorist partij hebben gekozen voor het terrorisme. Het boek zou
daarmee zelfs een aansporing bevatten om de Britten met terreuracties te
bestrijden. En dat is strafbaar.

    Edna O'Brien heeft keer op keer betoogd dat haar boek een literair werk is,
dat het op zijn literaire kwaliteiten moet worden beoordeeld. Dat is juist. Maar
het spreekt vanzelf dat daarbij ook de inhoud, de thematiek en welke keuzen
daarin gemaakt worden, een rol speelt. Literatuur is - gelukkig - nooit alleen
maar de literaire vorm.

    Maar de verontwaardiging over de vermeende aansporing tot terrorisme is ook
inhoudelijk niet op zijn plaats. Bij de dramatische belegering door de politie
probeert Josie naar buiten te komen om de politie over te halen McGreevy levend
te arresteren en niet dood te schieten. Daarbij wordt zij doorzeefd door
politiekogels. McGreevy wordt echter inderdaad levend gepakt. En dan zegt een
politieman: "Je had veel voor je idealen en je land kunnen doen, McGreevy...
maar je hebt alleen dood op dood op dood gezaaid'.

    O'Brien legt ons de vraag voor naar de rechtvaardiging van terreur. Dat de
politie met deze bevrijdende uitpsraak het laatste woord krijgt, is in wezen het
negatieve antwoord op die vraag.

    Foto: Edna O'Brien

LOAD-DATE: May 7, 2003

LANGUAGE: DUTCH

                © 1995 PCM Uitgevers B.V.  All rights reserved.

                              112 of 200 DOCUMENTS

                                NRC Handelsblad

                               September 22, 1995

Vredeswil brengt twee vaders tot verzoening

BYLINE: DOOR ONZE CORRESPONDENT

SECTION: Buitenland; Pg. 4

LENGTH: 292 words


TEL AVIV, 22 SEPT. Op menselijker wijze dan door welke politieke handdruk ook
heeft het Israelisch-Palestijns vredesproces gisteren uitdrukking gekregen in de
verzoening van een Israelische en een Palestijnse vader wier zonen in oktober
vorig jaar tijdens een dramatische ontvoeringszaak het leven verloren.

Yehuda Wachsman, een orthodoxe jood met zowel de Israelische als de Amerikaanse
nationaliteit, is door zijn optreden na de moord op zijn zoon Nachson, die door
de moslim-fundamentalistische beweging Hamas werd ontvoerd, in Israel een
bekende persoonlijkheid geworden. Gistermiddag reikte hij in een televisiestudio
de hand aan sjeik Yassin Bader, de vader van een Hamas-terrorist die bij de
ontvoering en moord op Nachson Wachsman was betrokken. Tijdens een mislukte
actie om Nachson te bevrijden werd de zoon van de sjeik door het Israelische
leger gedood. 'Ik nodig U bij mij uit op de koffie', zei de Palestijnse vader
tegen de Israelische vader. 'Wij zijn nu vrienden', antwoordde Yehuda Wachsman.

Deze nogal uitzonderlijke verbroedering begon toen sjeik Yassin Bader in een
brief aan Yehuda Wachsman de moord op diens zoon veroordeelde. Voor Wachsman,
die gisteren voor de eerste maal kon kijken naar indertijd door Hamas verspreide
videopnamen waarop Nachson door de zoon van sjeik Yassin Bader wordt bedreigd,
was deze brief aanleiding om een dialoog met de sjeik te beginnen. 'We zijn tot
de conclusie gekomen dat we een betere wereld moeten maken', zei Yehuda Wachsman
gisteren. De Israelier en Palestijn spraken zich uit voor echte verzoening
tussen beide volkeren. Om dat doel te bereiken besloten zij om een
Israelisch-Palestijns centrum op te richten voor tolerantie, begrip en
opvoeding.

Vrede en veiligheid

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              113 of 200 DOCUMENTS

                                NRC Handelsblad

                               September 22, 1995

Mel Gibson stak de Ierse zee over; Ierse regering stimuleert nationale en
internationale filmers

BYLINE: DOOR HIEKE JIPPES

SECTION: CS; Pg. 7

LENGTH: 2465 words


Hoe Schots de Hollywood-film Braveheart ook lijkt, hij is opgenomen in Ierland.
De ene na de andere filmproduktie gaat aan de Britten voorbij, nu de Ierse
regering internationale filmproducenten lokt met belastingvoordelen. Dat
stimuleert ook de Ierse filmers, die sinds de wapenstilstand tussen de IRA en de
Britten weer politiek gevoelige thema's durven te behandelen.

Mel Gibson, de Australische acteur, had voor de premiere van zijn nieuwste film
Braveheart de verleiding niet kunnen weerstaan. Bij de eerste, exclusief voor
Schotland gearrangeerde, presentatie van het epische verhaal over een
dertiende-eeuwse Schotse held die met behulp van een bende ongeregeld een
nederlaag weet toe te brengen aan de gemene Engelsen, had hij een kilt
aangetrokken. Stirling, niet een oord waar opmerkelijke society events met een
internationale achtergrond plegen plaats te hebben, had het vrouwelijke deel van
zijn inwoners zelden zo verrukt gezien. En de Schotse Nationale Partij, die
campagne voert voor een onafhankelijk Schotland, verheugde zich ook al. Zij
gebruikte de beeltenis van de producer-cum-regisseur-cum-hoofdrolspeler op haar
pamfletten om leden te werven, vergezeld van de tekst: 'Politiek is niet alleen
een kwestie van vroeger.'

Schotser kon het dus haast niet. Maar het laklaagje van tartans en haggis was
maar vliesdun. Want Braveheart mag dan de heldendaden van de Schotse
opstandeling William Wallace laten zien en Mel Gibson mag dan zijn best doen om
Australisch met een Schots rollende rrr te spreken, in feite is Braveheart niet
van Schotse, maar van Iers makelijk. De drie uur durende Hollywood-blockbuster
(kosten 70 miljoen dollar) begon zijn wording in Schotland. Toch besloot Mel
Gibson de Ierse Zee over te steken. Want Ierland is, net als Schotland, groen en
heeft een overvloed aan fotogenieke locaties. Maar het heeft sinds kort
bovendien een filmvriendelijk klimaat dat maakt dat de ene na de andere
produktie de Britten voorbij gaat ten gunste van de Republiek Eire. Braveheart
is daarvan het sprekendste en meest recente voorbeeld.

Vooral de Britse filmindustrie kijkt met jaloerse blik naar de manier waarop de
regering van het Ierse buurland de filmcultuur heeft omarmd. Ierland koesterde
zijn schrijvers en musici al, door ze grotendeels vrij te stellen van belasting.
De nieuwe minister voor kunst, cultuur en de Keltische taal, de flamboyante
William Higgins, ging kort na zijn aantreden in 1993 een stapje verder. De
dichter-bewindsman maakte de ontwikkeling van een inheemse filmindustrie in de
Republiek Ierland tot een van zijn prioriteiten. Dat was niet alleen omdat hij
gevoelig was voor de lobby van pressiegroepen die met culturele argumenten
hadden geprotesteerd tegen het afschaffen van The Irish Film Board, zes jaar
eerder, maar vooral omdat hij zich liet overtuigen door economische argumenten.
Stimulering van een uit de kluiten gewassen filmindustrie zou in een van de
onderontwikkeldste landen binnen Europa leiden tot investeringen van buiten, en
banen en scholingsmogelijkheden opleveren.

Dat Higgins meende wat hij zei, bleek binnen een jaar overduidelijk. Hij
creeerde belastingstimulansen voor buitenlandse filmproducenten en binnenlandse
investeerders in film, installeerde een nieuwe Irish Film Board (in Galway) en
een gloednieuw Irish Film Centre (in Dublin) en slaagde er in binnen een jaar de
investeringen in films, gemaakt in Ierland, op te vijzelen van een totaal van 1
miljoen pond tot 100 miljoen pond. Het is tekenend voor het klimaat waarin
filmmakers zich sindsdien in Ierland kunnen bewegen, dat de minister de
producenten uitnodigt hem persoonlijk op te bellen wanneer ze moeilijkheden
ondervinden. Die opstelling steekt nogal schril af tegen het zuinige gedrag van
Higgins' (net vervangen) Britse collega, Stephen Dorrell, die er door Britse
Lagerhuisleden van werd beschuldigd ten aanzien van de Britse filmindustrie een
opstelling te kiezen 'die bestaat uit een gortdroge, puriteinse afweging van wat
u er wel en niet bij de minister van financien door kunt krijgen.' Dorrell,
anders dan Higgins, ging nooit naar de film, tenzij hij daartoe uit hoofde van
zijn functie werd uitgenodigd. Gevraagd naar de laatste film die hij gezien had,
moest hij het antwoord pijnlijk schuldig blijven.

Opbloei

Het resultaat van het Ierse beleid is voor elke bezoeker aan de Republiek bijna
tastbaar. Dit afgelopen jaar telde de Republiek achttien films in produktie en
twintig in voorbereiding. Enkele jaren geleden was een aantal van drie films in
produktie het gebruikelijke gemiddelde. In de Ardmore Studios in Bray, als het
filmproduktiecomplex de directe concurrent van de Shepperton Studios in
Engeland, zijn de faciliteiten tot in een onafzienbare toekomst volgeboekt.
Vorige week had het decor van het dertiende-eeuwse Schotland van Braveheart daar
plaats gemaakt voor dat van een arbeidersbuurt in Dublin ('Barrytown') bij
nacht. Dat gebeurde ten behoeve van de verfilming van een boek van Roddy Doyle,
in dit geval The Van, onder regie van de Engelse regisseur Stephen Frears. De
producent van de film is, net als bij eererde verfilmingen van een boek van
Doyle - het ook door Frears geregisseerde The Snapper en Alan Parkers The
Commitments - Linda Myles. Net als Frears komt zij voort uit de Britse
filmindustrie en daardoor kan ze die te vergelijken met de opkomende Ierse
bedrijfstak. Myles verzet zich tegen de modieuze uitspraak dat de Britse
filmindustrie 'in een crisis verkeert'.

'De Britse filmindustrie is gezond, zelfs al is ze niet succesvol. In Ierland is
de hoeveelheid aan filmprodukties enorm, maar daarmee heeft het fenomeen 'de
Ierse film' nog niet voor eeuwig vaste voet aan de grond. Je hebt a critical
mass, een bepalende hoeveelheid activiteit nodig voordat er werkelijk schot in
komt. Dat begint nu te ontstaan. Het maken van low budget-films was hier een
paar jaar geleden zeer moeilijk. Nu kun je die hier volledig gefinancierd
krijgen. Een ander voorbeeld: toen wij hier in 1990 begonnen met het verfilmen
van Roddy Doyle's boeken, waren wij de enigen in de Ardmore Studios. Nu moeten
we The Van monteren in Engeland, want we kunnen niet beschikken over de editing
faciliteiten hier - al geboekt. Men is hier, na nog maar twee jaar van opbloei,
nog steeds nerveus over het uitbouwen van een afdoende technisch fundament voor
het maken van veel films. Al begint het te komen.'

Het kassucces van The Commitments plus het feit dat Roddy Doyle inmiddels een
Booker Prize gewonnen heeft en dus zijn onderwijzersbaan in Dublin eraan heeft
durven geven, maken dat Myles voor de verfilming van The Van geen gebruik heeft
hoeven maken van de regeling, waaronder de Ierse overheid belastingfaciliteiten
aanbiedt. Aan die regeling zijn voorwaarden verbonden, waardoor onafhankelijke
producers zich soms in een keurslijf gedwongen voelen. Zo moeten ze enerzijds
financiele garanties overeenkomen met hun investeerders en anderzijds hun
plannen zo inrichten, dat die de economie van Ierland maximaal ten goede komen.
Myles financierde haar film met voornamelijk Amerikaans geld, maar zegt dat
desondanks negentig procent van de mensen die aan The Van werken - van technici
tot administratief personeel tot acteurs - Iers is.

Hongerstaking

Nu Braveheart naar voldoening als 'Ierse' produktie is bijgezet en door kritiek
en publiek lovend is ontvangen, hoopt Ierland op een nieuw
film-prestige-project. In de straten van Dublin loopt het publiek te hoop bij de
verfilming van scenes uit Michael Collins, een nieuwe film van schrijver-filmer
Neil Jordan, met Liam Neeson als de vrijheidsheld die de tweedeling van het
eiland Ierland met geweld bij de Britten afdwong en daarvoor later door zijn
eigen kamp overhoop werd geschoten.

Voor de Ierse volksziel is het de ideale film. Hij combineert de namen van twee
door de film wereldberoemd geworden ras-Ieren met een historisch-actueel thema
en een historische held. Neil Jordan ( Oscar voor het scenario van The Crying
Game) heeft in de film bovendien een cameo-rol gecreeerd voor die andere Ierse
Oscar-winnaar, de acteur-filmmaker Jim Sheridan. Sheridan (van In the name of
the Father en My left foot, beide met de Ierse Daniel Day-Lewis in de hoofdrol)
begint dezer dagen zelf aan de produktie van Some Mother's Son onder regie van
Terry George. Dat wordt een film over de hongerstaking van Ierse gevangenen in
de Maze Prison in Noord-Ierland, in 1981, gezien door de ogen van twee fictieve
moeders van fictieve gedetineerden. De Ieren zelf laten zich door het
bijvoegelijke 'fictief' niet misleiden en hebben het simpelweg over 'de Bobby
Sands-film', naar de gevange die overleed tijdens de hongerstaking om als
politiek gevangene erkend te worden.

In het Irish Film Centre, in Dublins gerestaureerde yuppen-wijk Temple Bar,
leidt een van de deuren uit het met glas overkoepelde, voormalige
Quaker-bedehuis naar het pand van Film Base. Hier melden zich, vroeg of laat, de
mensen met ambitie om filmer te worden. Film Base, gefinancierd door de Ierse
Arts Council en de Ierse televisie RTE, is ook nog maar een jonge organisatie.
Hier wordt vooral gewerkt aan het stimuleren van een inheemse filmcultuur door
faciliteiten en training ter beschikking te stellen aan beginnende filmers. Film
Base werkt bovendien enigszins als een arbeidsbeurs.('Jonge regisseur zoekt
ervaren script-writer', luidt een van de advertenties op het prikbord in de
receptie.) Vooral sinds de opnamen voor Michael Collins zijn begonnen en zowel
Dublins City Hall als Dublin Castle weken het toneel zijn geweest van scenes
waarin en Liam Neeson en Julia Roberts (voor alle zekerheid) een rol speelden,
loopt het bij Film Base storm. Werkgelegenheid voor het permanente overschot aan
Ierse schoolverlaters is notoir zo schaars, dat ze zich of nog hoger laten
opleiden om voorlopig onderdak te zijn of meteen Ierland de rug toekeren voor
een bestaan in Engeland of Amerika.

'Het is altijd de gewoonte geweest te zeggen: Oh God, daar heb je weer zo'n
Ierse film,' zegt Tara Halloran van Film Base: 'Nu slepen diezelfde Ierse films
belangrijke prijzen in de wacht en winnen zelfs Oscars.'

In de kelder van het Irish Film Centre stopt een medewerker enkele van die 'Oh
God, daar heb je weer zo'n Ierse Film'-voorbeelden in het video-apparaat. Ik
bekijk Joe Comerford's The Traveller uit 1981 en zijn recentere High Boot Benny
- een somber, opzettelijk cryptisch verfilmd verhaal over reizende
woonwagenbewoners, het ander een al even in zichzelf gekeerde film over de
gesloten, incestueuze gemeenschap op een verlaten school in het grensgebied met
Noord-Ierland, waar uiteenlopende politieke loyaliteiten voor extra verwarring
zorgen. De thema's waarmee Ierse filmers zich bezig houden, lijken lang dezelfde
te zijn geweest en hebben - zeggen sommige critici - voorkomen dat Ierse films
op grote schaal internationaal doorbraken. Sterker nog: ook Ierse
bioscoopbezoekers bleven weg wanneer er een puur Ierse film in de bioscopen is.
Naar de film gaan in Ierland betekent, net als elders in Europa, gaan kijken
naar een film uit de mainstream, meestal van Amerikaanse makelij.

In het zojuist verschenen Film Ireland, het eigen blad van Film Base, wordt in
dit verband het hoofd van het European Script Fund, David Kavanagh, geciteerd.
Die zegt dat de voorstellen die Ierse filmmakers aan het Fonds doen bestaan uit
'een overdaad aan jaren vijftig-films over opgroeien en volwassen worden, aan
films met Romeo en Juliet-romances tegen de achtergrond van Noord-Ierland,
terwijl er een gebrek lijkt aan urban dramas - verhalen met een wereldser
strekking'.

Geweld

De thema's van de Ierse film - of die nu gemaakt werd door Ieren zelf of door
zich met Ierland verwant voelende Amerikanen of Britten - zijn lang gedomineerd
door twee omstandigheden. In de eerste plaats lieten filmmakers zich beinvloeden
door het cliche van het plattelands-Ierland, hetzij straatarm, bevolkt door
krom-gegroeide oude mensen die hun kinderen in de grote emigratiegolf naar
elders hadden zien vertrekken of straatarm, maar daardoor onschuldig en
pastoraal gelukkig met hun muziek en hun verhalen. Tot laat in de jaren zestig
was er bovendien censuur, zwaar gedomineerd door wat de rooms-katholieke kerk al
dan niet toelaatbaar achtte. En tenslotte was er het conflict in Noord-Ierland,
waarvan filmmakers in de Republiek zich - tot voor kort - verre hielden (de
hierboven genoemde Joe Comerford en Neil Jordan met Angel uitgezonderd). Daarmee
weerspiegelden ze de houding van het grootste deel van middle class-Ireland, dat
immers het liefste zou hebben dat dat deel van het eiland zich geruisloos los
zou maken van de Republiek en dan met geweld en al ver weg zou drijven, de
Atlantische Oceaan op. De filmmakers die het thema wel wilden exploreren, kregen
die pogingen derhalve ook niet gefinancierd.

De wapenstilstand tussen de IRA en de Britse veiligheidstroepen in
Noord-Ierland, nu bijna een jaar en twee weken oud, kan niet anders dan die
opstelling veranderen. Neil Jordan bijvoorbeeld, die toch middeleeuwse
geschiedenis heeft gestudeerd en is afgestudeerd op een goed-katholieke scriptie
over het leven van de heiligen, heeft vaak gezegd dat hij in theorie nationalist
is, maar de politiek een groot raadsel vindt. Als om die stelling te staven,
werd zijn The Crying Game van twee kanten aangevallen: omdat de film te
pro-IRA-, dan wel te anti-IRA zou zijn. En juist nu beide partijen in het
conflict tussen nationalisten en unionisten overwegen om aan een tafel te gaan
zitten, komt hij met Michael Collins, een film die een Ierse terrorist/
vrijheidsheld verheerlijkt.

'In het bestaan van een enkele persoon kun je de cruciale momenten verbeelden
die het noorden en zuiden van Ierland zoals ze vandaag bestaan gevormd hebben,'
zei hij onlangs tegen The Irish Times. Meer mensen, onder wie Kevin Costner,
liepen immers rond met het idee van een film over Michael Collins. 'De enige
reden dat het verhaal nooit in een film is vertaald is schaamte, het soort
terughoudendheid dat nodig was na de gruwelen in de onafhankelijkheidsstrijd. En
de politieke terughoudendheid die gepaard gaat met wat er in Noord-Ierland
gaande was.'

De Republiek Ierland, met andere woorden, heeft met het staken van het geweld in
Ulster, uit haar naam bedreven, iets van haar bloedige en pijnlijke verleden
afgelegd. Ze heeft zich zeker genoeg van zichzelf getoond om het eigen feilen
openlijk in ogenschouw te nemen. Ook al gebeurt dat door een Ierse filmer die
Dublin en zijn vaderland trouw is gebleven, maar het moet hebben van Amerikaans
geld.

Foto: 1. Opname voor de film Michael Collins van Neil Jordan foto Liam White; 2.
Mel Gibson (rechts) in Braveheart; 3. Stephen Rea en Jaye Davidson in The Crying
Game

Kunst ; Kunst en Cultuur

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              114 of 200 DOCUMENTS

                                Brabants Dagblad

                               September 22, 1995

'Als het tegen zit, word ik nog twee keer gecontroleerd'

Door onze correspondent Wilko Voordouw

SECTION: Editie Tilburg, Pg. 8

LENGTH: 1000 words

HIGHLIGHT:  Minder klandizie door terreurdreiging Parijs - Uit angst voor
aanslagen mijden de Parijzenaars de metro en krijgen winkels en restaurants
minder klandizie. De controle is groot en vooral de Arabieren hebben daaronder
te lijden.


PARIJS - De 20-jarige Ahmed is woest. Als ik hem spreek is hij die dag al voor
de derde keer gecontroleerd door de politie. "Ze vinden dat ik op die terrorist
Khaled Kelkal lijk. Maar ik heb er de balen van om steeds maar te moeten
bewijzen, dat ik niets met die gek van doen heb."

Frankrijk leeft sinds eind juli met de angst voor aanslagen. Bij de zes
bomaanslagen tot nu toe vielen zeven doden en bijna 200 gewonden. De
express-metro, toeristische attracties, markten, treinen, scholen: alle plekken
waar veel mensen bijeenkomen, zijn volgens de autoriteiten potentiele
doelwitten. De regering heeft zelfs het leger ingezet, terwijl de jacht op
hoofdverdachte Khaled Kelkal in volle gang is.

  Met de auto

Wie goed oplet, ziet dat het straatbeeld in Parijs wat is veranderd. Steeds meer
'banlieusards' (bewoners van de voorsteden), laten de metro of express-metro
voor wat die is. Ze nemen de auto. Je weet maar nooit.

"Normaal gesproken kan ik om een uur of zeven naar Parijs komen zonder in de
file te staan", vertelt een vrachtwagenchauffeur. "Maar sinds de aanslagen,
staat de autoroute du Nord op dat moment al dicht."

Zijn opmerking wordt onderschreven door een secretaresse uit Versailles, die in
de hoofdstad werkt. Ze nipt voorzichtig aan haar koffie na de lunch in een
brasserie bij Montparnasse. "Ik nam altijd de express-metro en de bus. Maar
sinds de aanslagen kom ik met de auto. Ja, naar het restaurant ga ik nog wel.
Ik moet immers eten."

  Winkelen

Het aantal passagiers in het openbaar vervoer is sinds de eerste aanslag in juli
met meer dan tien procent gedaald. Meer files dus, maar ook minder mensen in de
grootwinkelbedrijven.

Het is stil in de FNAC-Rue de Rennes, het Parijse eldorado voor liefhebbers van
hifi, cd's, video, computers en boeken. Het meisje dat de rekken bijvult met
Windows 95: "Het is duidelijk minder druk sinds het begin van de zomer. En
wanneer je een klant hebt, dan wil die zo snel mogelijk worden geholpen.
Voordien keken ze rustig wat rond."

Ook in de Parijse restaurants, bars en nachtclubs is het rustiger dan anders. De
eigenaar van 'Le Canard d'Avril', vlakbij de geanimeerde Rue Montmartre, klaagt.
"We hebben zeker een kwart van onze omzet verloren sinds de eerste aanslag. De
angst zit er goed in. Als het lang zo doorgaat, zal ik een deel van het
personeel moeten ontslaan."

Alle officiele gebouwen worden nauwgezet bewaakt door de militairen en agenten
die vanwege het noodplan 'Vigipirate' zijn ingezet. Voor de dienstplichtigen is
het een uitje. Lekker rondhangen in Parijs is natuurlijk interessanter dan
lummelen in de kazerne op het platteland.

Thierry uit Roanne is een van die soldaten. Hij speelt de bink bij de Arc de
Triomphe en heeft het wel naar z'n zin in Parijs. "Het is weer eens wat anders.
Onze opdracht is om de ogen goed open te houden en onze bevindingen te
rapporteren." Of hij al iets verdachts heeft gezien? "Nou nee, wel veel leuke
meiden."

  Arabische wijk

Even iets noordelijker in Parijs, bij de metro Barbes-Rochechouart verandert de
sfeer. In de streek van de Goutte d'Or wonen veel mensen van Arabische afkomst.
President Chirac omschreef de buurt ooit als een getto. Het is hier - in de
nabijgelegen Rue Myrrha - dat de terreurgolf op 11 juli begon met de moord op
imam Sahraoui. Opvallend is dat hier nauwelijks politie is te zien.  Dat is niet
anders dan normaal.

Het is druk als altijd. In de tientallen winkels-van-sinkel zijn nog altijd veel
cassettes met mierzoete Arabische muziek te vinden. Al dan niet gesluierde
vrouwen graaien in bakken goedkope kleding.

  'Kop in het zand'

"Hier is niets aan de hand. Het wordt wel anders wanneer wij Arabieren ons
verplaatsen naar de betere buurten. Dan worden we aangehouden en langdurig
lastig gevallen", aldus een van de uitbaters. "Hier hebben we geen problemen.
Wij Arabieren hier zijn a-politiek, hebben niets met de aanslagen te maken. Ik
blijf hier in de buurt. Weet je wel, als een struisvogel. Kop in het zand."

In het zuidelijk gedeelte van de stad, bij het station Montparnasse-Bienvenue,
kom ik de 20-jarige economiestudent Ahmed tegen. Drie keer is hij vandaag al
gecontroleerd. "En ik ben nog niet thuis."

Hij vertelt van de beledigingen die hij zich iedere keer moet laten welgevallen.
"De kitten zijn gek. Onder het motto dat ze nu hun gang kunnen gaan tegen 'les
Arabes', leven ze zich werkelijk uit. Als je iets te veel verzet biedt, ga je
voor 24 uur de cel in." *

LOAD-DATE: September 26, 1995

LANGUAGE: Dutch / Nederlands

GRAPHIC: De brandweer draagt een kind weg nadat bij de Arc de Triomphe een bom
in een vuilnisnak ontplofte. Zestein mensen raakten gewond.  Foto AFP.

PUB-TYPE: Paper

                        Copyright 1995 Brabants Dagblad

                              115 of 200 DOCUMENTS

                                Algemeen Dagblad

                               September 21, 1995

Werk Breytenbach zit vol raadsels

BYLINE: DOOR DORIS GROOTENBOER

SECTION: Radio en Televisie; Pg. 20

LENGTH: 966 words


    Haarlem -Een naakte man zit op een bed en probeert een aantal schoenen. Zijn
slaapplaats is een getraliede cel. Op een boudoir staat een vrouwenhoofd,
daarnaast een onduidelijke vrucht waarin stekels zitten. Het is een van de uit
de gevangenis gesmokkelde tekeningen die de Zuidafrikaanse schrijver, dichter en
schilder Breyten Breytenbach eind jaren zeventig in zijn cel vervaardigde. De
naakte man is hijzelf, de vrouwenkop die van Yolande, zijn Vietnamese
echtgenote. Die tekeningen zijn nu, na eerdere publicatie in zijn boek
Vingermaan uit 1980 op een expositie in Haarlem te zien.

    Het zijn uitingen van angst, verwarring, nachtmerries, onzekerheid.
Minitieuze observaties van lucifers, naalden, maar ook van amputaties,
martelingen, een dichtgenaaide mond, mensen gedegradeerd tot varkens, beulen als
Dobermann Pinschers. Breytenbach zal er later over schrijven in de adembenemde
autobiografische roman Bekentenissen van een witte terrorist.

    De anti-apartheidsactivist werd in 1975, toen hij met vals paspoort naar
zijn vaderland terugging om contact te leggen met een verboden vakbond, tot 9
jaar celstraf veroordeeld. Onder internationale druk (onder meer de
Eregeldbekroning van Poetry International) werd hij in 1982 vervroegd in
vrijheid gesteld.

    Het nu 57-jarige dubbeltalent woont in Parijs en heeft de Franse
nationaliteit verkregen. Vorig jaar ontving hij het eredoctoraat van de
Zuidafrikaanse universiteit van Natal, waar hij dit jaar tot gasthoogleraar is
benoemd. Zijn eerste tentoonstelling in Zuid-Afrika kreeg hij pas in december
vorig jaar.

    Het Haarlemse Frans Halsmuseum heeft in de Verweyhal een tentoonstelling
ingericht van Breytens schilder- en tekenwerk en van een deel van zijn poezie.
Dit alles omdat hem vorige week de Jacobus van Looyprijs is uitgereikt, die eens
in de vijf jaar wordt toegekend aan een dubbeltalent. Armando en Lucebert gingen
hem voor.

    Op de expositie is ook het mooie boekje Uit de eerste hand verkrijgbaar, met
30 reprodukties van Breytenbachs werk, zijn aantekeningen over schilderen en
verbeelding en een aantal essays van anderen.

    Breytenbach weet niet goed wat hij liever doet, schrijven of schilderen. In
een lezing die hij in Stockholm gaf zei hij hierover: "Je zou kunnen zeggen dat
wij met zijn drieen in een bed slapen, met mij in het midden.' Op de op de
expositie getoonde video zegt hij schilderen prettiger te vinden, maar met zijn
boeken meer te verdienen. En in een recent interview: "De schrijver en de
schilder zijn als het ware de echtgenoot en de maitresse. Ze zijn even
belangrijk, maar met elkaar kunnen ze slecht overweg.' Dat zegt wel iets over
zijn opwinding ten aanzien van zijn bizarre, surrealistische schilderwerk. Het
zijn visueel aantrekkelijke, maar gecompliceerde schilderijen die soms moeilijk
te duiden zijn, ook als is zijn werk volstrekt niet abstract. "Wij houden niet
van abstractie, wij willen snijdende beelden', schrijft collega Henk van
Woerden.

    Veel paarden, hoeden, vissen, vogels, apekoppen, Venetiaanse maskers en
spiegels. Breytenbachs mannenkoppen hebben een hoog zelfportretgehalte. Zelf
spreekt hij niet van symbolen, maar van spiegels, niet makkelijk te verkrijgen
spiegelbeelden: "Je wordt wie en wat je schildert en in het proces kan je heel
goed jezelf als uitgangspunt verliezen'. Hij noemt zijn werk geen cryptogram vol
verborgen boodschappen, maar een uniek, telkens anders verhaal.

    Op de expositie gaat het om schilderwerk uit twee perioden, de jaren 60 en
recent werk. Soms lijkt het een beetje op Francis Bacons griezelige figuren in
kale ruimtes, zoals Mijn leven en ik, maar dan meer qua sfeer dan inhoudelijk.
Breytenbachs schilderijen zijn voller, complexer. Andere invloeden: Afrikaanse
kunst, Zenboeddhisme, de Dada-collages van Kurt Schwitters en surrealisten als
De Chirico en Max Ernst.

    Het is zijn volstrekt eigen beeldtaal, alles heeft met hemzelf te maken; hij
noemde zichzelf ook een tijdje Mr. Bird. Zo kon hij een andere gedaante
aannemen.Maar het werk blijft raadselachtig. Waarom heeft iemand drie draadjes
in plaats van een geslachtsdeel, symboliseert dat een elektrodenmarteling? Een
collage van hongerende huilende negerkinderen lijkt duidelijk, maar wat bedoelt
hij met zijn veel voorkomende brandende gleufhoeden, omhelzende ledepoppen of
aapjes met engelenvleugels in een boom vol afgehakte hoofden?

    Mij lijkt het om gekneveldheid, ergens niet uit kunnen komen, onthechting,
knechting te gaan. Soms is er ook vrolijkheid, zoals op het schilderijtje met de
pakkende titel 'O die maan skyn so helder op my poephol' uit '63.

    Met acrylverf beschilderde Breytenbach in Haarlem ter plekke vijf meter
lange lappen, die vanaf de plafonds in de zalen hangen, waarop een mengeling van
zijn poezie en schilderkunst is te zien. Zijn dichtkunst is in ieder geval
explicieter. 'Ik schrijf om een ik te verzinnen dat een middel kan zijn om te
overleven en het woord te vermenigvuldigen.' Of: "Vrienden, medestervenden,/
vreest niet;/ nu hangt het leven/ nog als vlees om onze lichamen,/ maar de dood
beschaamt niet.'

    Maar het is net als met een bijzonder mooi boek dat je niet helemaal
begrijpt, zoals bijvoorbeeld James Joyce's Ulysses. Het doet er niet toe of je
alles eenduidig kan vatten. Het gaat om de schoonheid en aangrijpendheid van het
gebodene en daarin bevredigt Breytenbachs werk volkomen.

    Breyten Breytenbach. Dependance Vleeshal- Verweyhal, Grote Markt. Haarlem.
Tot 27 november.

    Foto: Breyten Breytenbach, in Zuid-Afrika wegens zijn activiteiten voor de
anti-apartheidsbeweging tot negen jaar veroordeeld. Dat was in 1975. In 1982
werd hij onder internationale druk vervroegd in vrijheid gesteld. Het 57-jarige
dubbeltalent (schrijver, schilder) heeft nu de Franse nationaliteit en woont in
Parijs.

LOAD-DATE: May 7, 2003

LANGUAGE: DUTCH

                © 1995 PCM Uitgevers B.V.  All rights reserved.

                              116 of 200 DOCUMENTS

                                Brabants Dagblad

                               September 21, 1995

Ierse schrijfster Edna O'Brien schrijft roman over IRA 'Dit boek zat al jaren in
me'

Door Gerrit van den Hoven

SECTION: Pg. 9

LENGTH: 1387 words

HIGHLIGHT:  In de romans van de Ierse schrijfster Edna O'Brien speelt haar
vaderland een belangrijke rol. Nog nooit schreef ze over de Ierse kwestie, maar
in haar nieuwe roman 'Huis van volmaakte eenzaamheid' staat de strijd voor een
verenigd Ierland op de voorgrond. "Dit boek zat al jaren in me."


"Schrijvers zijn krijgers." Edna O'Brien schuift naar de punt van haar stoel,
drukt haar wijsvinger krom op het tafelblad. "In zekere zin is schrijven oorlog.
Je moet lezers hinderen, aanvallen, onderuithalen. Daarom schrijf ik over de
Ierse kwestie. Niemand heeft het recht aan zijn zijde. Het is een problematiek
die om nuanceringen vraagt."

Het harde ochtendlicht dat schuin over de Amsterdamse grachten valt, is niet
vriendelijk voor de Ierse schrijfster. Edna O'Brien (1932) ziet bleek, een
bleekheid die nog wordt versterkt door haar vlammende rode haren. Ze is in de
hoofdstad om over Huis van volmaakte eenzaamheid te praten, haar nieuwe roman
waarin de Ierse kwestie op de voorgrond staat. McGreevy, een IRA-strijder op de
vlucht voor de politie, dringt het vervallen landhuis van Josie binnen, een
bedlegerige oude Ierse weduwe. Vijf dagen lang schuren hun karakters
ongemakkelijk langs elkaar, langzaam groeit begrip en een warme band tussen de
twee.

Ze praat zoals ze schrijft. Prachtige ronde zinnen. In Huis van volmaakte
eenzaamheid schrijft de Ierse voor het eerst over de kwestie die haar vaderland
verdeeld houdt. "Ik kon er niet eerder over schrijven", zegt ze en haar ogen
kijken weg. "Al heel lang voel ik me begaan met de opdeling van Ierland. Het
boek zat al jaren in me." Toen Edna O'Brien een paar jaar geleden in Ierland was
om te kijken naar het landhuis van haar vader, regen de losse stukken zich
aaneen. Het oude landhuis bleek verdwenen en O'Brien wilde iets met haar
herinneringen aan het huis doen. Kort daarop raakte ze in gesprek met een Ierse
politieman die een IRA-lid had doodgeschoten. "Hij vertelde me dat hij zich heel
vreemd voelde na het afvuren van het schot dat later fataal bleek te zijn. De
helft van hem wilde dat de man dood was, de andere helft wilde dat ook weer
niet. 'Die man was ook een Ier', zei hij. Dat was voor mij de sleutel. De oorlog
in de oorlog. Niet alleen de Engelsen die de Ieren willen onderwerpen, maar ook
de mensen in het zuiden tegen die van het noorden."

  Kalf

Twee jaar lang werkte O'Brien aan de roman. Ze sprak in Engelse en Ierse
gevangenissen met tien IRA-strijders. Met name de openhartige gesprekken die ze
voerde met de Ierse vrijheidsstrijder Dominic McGlinchey ("Hij vertrouwde me
volledig") waren volgens haar belangrijk. "Het karakter in het boek is een mix
van verschillende personen, maar uiteindelijk heeft McGreevy veel van
McGlinchey. McGlinchey is een man die diep over de dingen nadenkt. Hij had een
schrijver kunnen zijn."

O'Brien was vooral ook geinteresseerd in 'gewone', alledaagse dingen. "Zo vroeg
ik McGlinchey naar kleine voorvallen die hem waren bijgebleven. Toen vertelde
hij me dat hij op een nacht alleen in een stal zat waar een koe moest kalven en
dat hij dat kalf had gehaald. Dat voorval is ook in het boek terecht gekomen.
Het interesseerde me. Een harde, eenzame man die dan niet wegloopt.  Het is
onderdeel van het Ierse leven, de mensen leven dicht bij de aarde en de dieren."


  Niet eenvoudig

Huis van volmaakte eenzaamheid is geen eenvoudig boek. O'Brien wisselt nogal
eens met het punt van waaruit het verhaal wordt verteld, tijden lopen door
elkaar heen. Zo wordt het boek ingeleid en afgesloten met een monoloog van een
ongeboren kind. De literaire toon kon niet verhinderen dat de Engelsen zich
aangevallen voelden. Toen haar boek in april in Engeland uitkwam, kreeg ze een
stroom negatieve reacties. De voortvluchtige IRA-terrorist zou te menselijk, te
liefdevol zijn afgebeeld, was onder meer de kritiek. "De reacties hebben me pijn
gedaan", zegt ze zacht. "De Engelsen konden niet verdragen dat ik een IRA-lid
een round character heb gegeven. Voor hen moet een IRA-lid een karakter van
bordkarton hebben, een schurk zijn, doortrapt en gemeen. Kennelijk kwam het te
dichtbij."

Ze begrijpt ook niet dat de critici ontgaan is dat het een roman is, dus fictie
is. "De roman heeft verschillende niveaus. Er zijn verschillende stemmen. Het
gaat over psychologie, over vrouwen, stijl is belangrijk, het taalgebruik. De
critici beoordeelden alleen het politieke deel." Voor O'Brien is Huis van
volmaakte eenzaamheid vooral het verhaal van het leven van Josie, een soort
Ierse Madame Bovary wiens levensverhaal door O'Brien met compassie en veel
gevoel wordt beschreven.

  Country girls

In Ierland bleek de waardering voor haar werk groter. "Ierland was oke", zegt ze
en glimlachend vertelt ze hoe ze weer wordt gevraagd in haar moederland dat ze
35 jaar geleden verruilde voor Londen. "De mensen zijn tegen de IRA, maar hadden
niet zulke problemen met het boek als de Engelsen."

Ze is blij met de redelijke ontvangst in Ierland. In 1960 verscheen haar eerste
roman die de katholieke Ieren verbijsterde. The country girls ging meteen in de
ban. Het vrijmoedige schrijven over de vrouwelijke seksualiteit joeg de Ierse
bisschoppen hoog de boom in. "De mensen waren geschokt", herinnert ze zich. "Ik
was toen net vertrokken uit Ierland. Ook mensen uit mijn directe omgeving
reageerden afwijzend. Een tijdje ben ik daar heel bedrukt over geweest."

De Engelsen en de Ieren houden niet van haar werk, zegt ze. Voor de
gereserveerde Engelsen is ze te Iers, vermoedt ze, schrijft ze met te veel
passie. De Ieren vinden haar weer te vinnig, te vrijmoedig over religie en
seksualiteit. De waardering buiten het Britse koninkrijk is groter.

Zo zou ze kandidate zijn voor de Nobelprijs voor literatuur. O'Brien zegt van
niets te weten. "Maar het zou kunnen. Als ik een prijs krijg, krijg ik die vast
in het buitenland."

Ze raapt de Nederlandse vertaling van haar boek van de tafel en vraagt me of het
goed vertaald is. Ze knikt tevreden na het bevestigende antwoord. "Een vriend
van me vertaalde enkele jaren terug een deel van een Franse vertaling terug naar
het Engels. Zo verschrikkelijk, de muzikaliteit was weg. Stijl is heel
belangrijk."

  Religie

De Ierse kwestie zal zich spoedig oplossen, is haar overtuiging. "De Engelsen
stoppen er al jaren heel veel geld in. Biljoenen ponden heeft het al gekost. Dat
is straks afgelopen. Om financiele redenen zal Engeland zich straks terugtrekken
uit de laatste kolonie", voorspelt ze.

Hoewel ze er al 35 jaar weg is, kan en wil ze het land dat ze lang geleden
verliet niet uit haar gedachten bannen. "Met het land ben ik innig verbonden.
Het is de stuwende kracht in mijn werk. Als ik in mijn Londense kamer schrijf
over het landschap, dan ben ik er ook", zegt ze.

Ze is alweer bezig met een nieuw boek, ook weer over de Ieren en de donkere
kanten van de Ierse samenleving. Ze vertelt over de religie, die het land heeft
vergiftigd. "De religie is een dogma, het houdt de mensen in een ijzeren greep.
Alles is doordrenkt met boete en schuld en zonde."

Edna O'Brien: Huis van volmaakte eenzaamheid. De Bezige Bij, gulden. 39.50.

LOAD-DATE: September 22, 1995

LANGUAGE: Dutch / Nederlands

GRAPHIC: Edna O'Brien.  Foto Klaas Koppe.

PUB-TYPE: Paper

                        Copyright 1995 Brabants Dagblad

                              117 of 200 DOCUMENTS

                                Brabants Dagblad

                               September 21, 1995

Ierse schrijfster Edna O'Brien schrijft roman over IRA 'Dit boek zat al jaren in
me'

Door Gerrit van den Hoven

SECTION: Pg. 9

LENGTH: 1387 words

HIGHLIGHT:  In de romans van de Ierse schrijfster Edna O'Brien speelt haar
vaderland een belangrijke rol. Nog nooit schreef ze over de Ierse kwestie, maar
in haar nieuwe roman 'Huis van volmaakte eenzaamheid' staat de strijd voor een
verenigd Ierland op de voorgrond. "Dit boek zat al jaren in me."


"Schrijvers zijn krijgers." Edna O'Brien schuift naar de punt van haar stoel,
drukt haar wijsvinger krom op het tafelblad. "In zekere zin is schrijven oorlog.
Je moet lezers hinderen, aanvallen, onderuithalen. Daarom schrijf ik over de
Ierse kwestie. Niemand heeft het recht aan zijn zijde. Het is een problematiek
die om nuanceringen vraagt."

Het harde ochtendlicht dat schuin over de Amsterdamse grachten valt, is niet
vriendelijk voor de Ierse schrijfster. Edna O'Brien (1932) ziet bleek, een
bleekheid die nog wordt versterkt door haar vlammende rode haren. Ze is in de
hoofdstad om over Huis van volmaakte eenzaamheid te praten, haar nieuwe roman
waarin de Ierse kwestie op de voorgrond staat. McGreevy, een IRA-strijder op de
vlucht voor de politie, dringt het vervallen landhuis van Josie binnen, een
bedlegerige oude Ierse weduwe. Vijf dagen lang schuren hun karakters
ongemakkelijk langs elkaar, langzaam groeit begrip en een warme band tussen de
twee.

Ze praat zoals ze schrijft. Prachtige ronde zinnen. In Huis van volmaakte
eenzaamheid schrijft de Ierse voor het eerst over de kwestie die haar vaderland
verdeeld houdt. "Ik kon er niet eerder over schrijven", zegt ze en haar ogen
kijken weg. "Al heel lang voel ik me begaan met de opdeling van Ierland. Het
boek zat al jaren in me." Toen Edna O'Brien een paar jaar geleden in Ierland was
om te kijken naar het landhuis van haar vader, regen de losse stukken zich
aaneen. Het oude landhuis bleek verdwenen en O'Brien wilde iets met haar
herinneringen aan het huis doen. Kort daarop raakte ze in gesprek met een Ierse
politieman die een IRA-lid had doodgeschoten. "Hij vertelde me dat hij zich heel
vreemd voelde na het afvuren van het schot dat later fataal bleek te zijn. De
helft van hem wilde dat de man dood was, de andere helft wilde dat ook weer
niet. 'Die man was ook een Ier', zei hij. Dat was voor mij de sleutel. De oorlog
in de oorlog. Niet alleen de Engelsen die de Ieren willen onderwerpen, maar ook
de mensen in het zuiden tegen die van het noorden."

  Kalf

Twee jaar lang werkte O'Brien aan de roman. Ze sprak in Engelse en Ierse
gevangenissen met tien IRA-strijders. Met name de openhartige gesprekken die ze
voerde met de Ierse vrijheidsstrijder Dominic McGlinchey ("Hij vertrouwde me
volledig") waren volgens haar belangrijk. "Het karakter in het boek is een mix
van verschillende personen, maar uiteindelijk heeft McGreevy veel van
McGlinchey. McGlinchey is een man die diep over de dingen nadenkt. Hij had een
schrijver kunnen zijn."

O'Brien was vooral ook geinteresseerd in 'gewone', alledaagse dingen. "Zo vroeg
ik McGlinchey naar kleine voorvallen die hem waren bijgebleven. Toen vertelde
hij me dat hij op een nacht alleen in een stal zat waar een koe moest kalven en
dat hij dat kalf had gehaald. Dat voorval is ook in het boek terecht gekomen.
Het interesseerde me. Een harde, eenzame man die dan niet wegloopt.  Het is
onderdeel van het Ierse leven, de mensen leven dicht bij de aarde en de dieren."


  Niet eenvoudig

Huis van volmaakte eenzaamheid is geen eenvoudig boek. O'Brien wisselt nogal
eens met het punt van waaruit het verhaal wordt verteld, tijden lopen door
elkaar heen. Zo wordt het boek ingeleid en afgesloten met een monoloog van een
ongeboren kind. De literaire toon kon niet verhinderen dat de Engelsen zich
aangevallen voelden. Toen haar boek in april in Engeland uitkwam, kreeg ze een
stroom negatieve reacties. De voortvluchtige IRA-terrorist zou te menselijk, te
liefdevol zijn afgebeeld, was onder meer de kritiek. "De reacties hebben me pijn
gedaan", zegt ze zacht. "De Engelsen konden niet verdragen dat ik een IRA-lid
een round character heb gegeven. Voor hen moet een IRA-lid een karakter van
bordkarton hebben, een schurk zijn, doortrapt en gemeen. Kennelijk kwam het te
dichtbij."

Ze begrijpt ook niet dat de critici ontgaan is dat het een roman is, dus fictie
is. "De roman heeft verschillende niveaus. Er zijn verschillende stemmen. Het
gaat over psychologie, over vrouwen, stijl is belangrijk, het taalgebruik. De
critici beoordeelden alleen het politieke deel." Voor O'Brien is Huis van
volmaakte eenzaamheid vooral het verhaal van het leven van Josie, een soort
Ierse Madame Bovary wiens levensverhaal door O'Brien met compassie en veel
gevoel wordt beschreven.

  Country girls

In Ierland bleek de waardering voor haar werk groter. "Ierland was oke", zegt ze
en glimlachend vertelt ze hoe ze weer wordt gevraagd in haar moederland dat ze
35 jaar geleden verruilde voor Londen. "De mensen zijn tegen de IRA, maar hadden
niet zulke problemen met het boek als de Engelsen."

Ze is blij met de redelijke ontvangst in Ierland. In 1960 verscheen haar eerste
roman die de katholieke Ieren verbijsterde. The country girls ging meteen in de
ban. Het vrijmoedige schrijven over de vrouwelijke seksualiteit joeg de Ierse
bisschoppen hoog de boom in. "De mensen waren geschokt", herinnert ze zich. "Ik
was toen net vertrokken uit Ierland. Ook mensen uit mijn directe omgeving
reageerden afwijzend. Een tijdje ben ik daar heel bedrukt over geweest."

De Engelsen en de Ieren houden niet van haar werk, zegt ze. Voor de
gereserveerde Engelsen is ze te Iers, vermoedt ze, schrijft ze met te veel
passie. De Ieren vinden haar weer te vinnig, te vrijmoedig over religie en
seksualiteit. De waardering buiten het Britse koninkrijk is groter.

Zo zou ze kandidate zijn voor de Nobelprijs voor literatuur. O'Brien zegt van
niets te weten. "Maar het zou kunnen. Als ik een prijs krijg, krijg ik die vast
in het buitenland."

Ze raapt de Nederlandse vertaling van haar boek van de tafel en vraagt me of het
goed vertaald is. Ze knikt tevreden na het bevestigende antwoord. "Een vriend
van me vertaalde enkele jaren terug een deel van een Franse vertaling terug naar
het Engels. Zo verschrikkelijk, de muzikaliteit was weg. Stijl is heel
belangrijk."

  Religie

De Ierse kwestie zal zich spoedig oplossen, is haar overtuiging. "De Engelsen
stoppen er al jaren heel veel geld in. Biljoenen ponden heeft het al gekost. Dat
is straks afgelopen. Om financiele redenen zal Engeland zich straks terugtrekken
uit de laatste kolonie", voorspelt ze.

Hoewel ze er al 35 jaar weg is, kan en wil ze het land dat ze lang geleden
verliet niet uit haar gedachten bannen. "Met het land ben ik innig verbonden.
Het is de stuwende kracht in mijn werk. Als ik in mijn Londense kamer schrijf
over het landschap, dan ben ik er ook", zegt ze.

Ze is alweer bezig met een nieuw boek, ook weer over de Ieren en de donkere
kanten van de Ierse samenleving. Ze vertelt over de religie, die het land heeft
vergiftigd. "De religie is een dogma, het houdt de mensen in een ijzeren greep.
Alles is doordrenkt met boete en schuld en zonde."

Edna O'Brien: Huis van volmaakte eenzaamheid. De Bezige Bij, gulden. 39.50.

LOAD-DATE: September 25, 1995

LANGUAGE: Dutch / Nederlands

GRAPHIC: Edna O'Brien.  Foto Klaas Koppe.

PUB-TYPE: Paper

                        Copyright 1995 Brabants Dagblad

                              118 of 200 DOCUMENTS

                                    De Stem

                               September 21, 1995

Files omdat de metro wordt gemeden als de pest - Angst verlamt Parijs

Door Wilko Voordouw

SECTION: Pagina 2, Alle edities

LENGTH: 1014 words


Parijs - De 20-jarige Ahmed is woest. Als ik hem spreek is hij op een dag al
voor de derde keer gecontroleerd door de politie. "Ze vinden dat ik op die
terrorist Khaled Kelkal lijk. Maar ik heb er de balen van om steeds maar te
moeten bewijzen dat ik niets met die gek van doen heb."

Samen met twee vrienden uit hij zijn woede, op veilige afstand van de agenten,
die hem zojuist aanhielden. "Want voor je het weet heb ik weer gezeik."

Frankrijk leeft sinds eind juli met de angst voor aanslagen. Bij de zes
bomaanslagen die tot nu toe zijn gepleegd vielen zeven doden en bijna 200
gewonden. De expressmetro, toeristische attracties, markten, treinen, scholen:
iedere plek waar veel mensen bijeen komen zijn volgens de Franse autoriteiten
potentiele doelwitten. De regering-Juppe heeft zelfs het leger ingezet, terwijl
de jacht op hoofdverdachte Khaled Kelkal in volle gang is. Parijs herleeft de
donkere dagen van 1986 en 1987, toen de stad ook al mikpunt was van
terroristische acties.

  Straatbeeld

De Parijzenaars lijken ongevoelig voor het gevaar van eventuele nieuwe
aanslagen. Maar wie goed oplet, ziet dat het straatbeeld toch ietwat is
veranderd. De lijst met files is iedere morgen een stukje langer. Steeds meer
'banlieusards' (bewoners uit de voorsteden), laten de metro of expressmetro voor
wat die is. Ze nemen de auto. Je weet immers maar nooit. "Normaal gesproken kan
ik om een uur of zeven zonder in de file te staan naar Parijs komen," vertelt
een vrachtwagenchauffeur, die een pakket aflevert op de boulevard Montparnasse.
"Maar sinds een maand, zeg maar sinds de aanslagen, staat de autoroute du Nord
op dat moment al dicht. Ik vertrek nu een half uur vroeger van huis."

Het Parijse openbaar vervoerbedrijf bevestigt dat het aantal passagiers sinds de
eerste aanslag in juli met meer dan tien procent is gedaald. "Ondanks de
veiligheidsmaatregelen zijn er mensen die metro en bus mijden. Ze zitten liever
veilig in hun eigen auto, dan onveilig in het openbaar vervoer," lijken ze te
denken.

  Minder druk

Meer files dus, maar ook minder mensen in de grootwinkelbedrijven. Het is
stilletjes in de FNAC-winkel in de rue de Rennes, het Parijse eldorado voor
liefhebbers van hifi, cd's, video, computers en boeken. Het meisje dat de rekken
bijvult met Windows '95 denkt dat de klanten wegblijven vanwege het gevaar van
aanslagen.

"Het is duidelijk minder druk sinds het begin van de zomer. En wanneer je een
klant hebt, dan wil die zo snel mogelijk worden geholpen. Voordien keken ze
rustig wat rond. Maar dat is nu niet meer zo."

Ook in de Parijse restaurants, bars en nachtclubs is het rustiger dan anders.
Alle officiele gebouwen worden nauwgezet bewaakt door de militairen en agenten,
die vanwege het noodplan 'Vigipirate' zijn ingezet. Voor de dienstplichtigen is
het een uitje. Lekker rondhangen in Parijs, aangestaard worden door honderden
Japanse toeristen, is natuurlijk interessanter dan lummelen in de kazerne op het
platteland.

  Ghetto

Iets noordelijker in Parijs, bij de metro Barbes-Rochechouart, verandert de
sfeer. In de wijk Goutte d'Or wonen veel mensen van Arabische afkomst.
President Jacques Chirac omschreef de buurt ooit als een ghetto. Het is hier -
in de rue Myrrha - dat de terreurgolf op 11 juli begon met de moord op imam
Sahraoui. Opvallend is dat hier nauwelijks politie is te zien. Of liever gezegd:
er is eigenlijk net zo veel politie als in normale tijden.

"Hier is niets aan de hand. Het wordt wel anders wanneer wij Arabieren ons laten
zien in de betere buurten. Dan worden we aangehouden en langdurig
lastiggevallen," aldus een van de winkeliers in de wijk. "Hier hebben we geen
problemen. Wij Arabieren zijn a-politiek, hebben niets met de aanslagen te
maken. Ik blijf hier in de buurt. Weet je wel, als een struisvogel. Kop in het
zand."

In het zuidelijk gedeelte van de stad, bij het station Montparnasse-Bienvenue,
kom ik de twintigjarige Ahmed tegen. Hij is het levende bewijs van de uitspraken
van de winkelier uit Goutte d'Or. Drie keer is hij al gecontroleerd. "En ik ben
nog niet thuis." Hij vertelt van de beledigingen die hij zich iedere keer moet
laten welgevallen. "De wouten zijn gek. Onder het motto dat ze nu hun gang
kunnen gaan tegen 'les Arabes' leven ze zich werkelijk uit. Als je iets te veel
verzet biedt ga je voor 24 uur in de cel."

Om het geschonden beeld van de Noordafrikanen in Frankrijk wat bij te stellen
organiseren enkele tientallen groeperingen van gematigde moslims vandaag een
vreedzame bijeenkomst. De ironie wil dat ze tot het laatste moment de plaats en
het tijdstip niet bekend willen maken. Uit angst voor aanslagen.

LOAD-DATE: September 22, 1995

LANGUAGE: Dutch / Nederlands

GRAPHIC: F anp

PUB-TYPE: Paper

                     Copyright 1995 VNU Dagbladengroep B.V.

                              119 of 200 DOCUMENTS

                                    De Stem

                               September 21, 1995

Files omdat de metro wordt gemeden als de pest - Angst verlamt Parijs

Door Wilko Voordouw

SECTION: Pagina 2, Alle edities

LENGTH: 1014 words


Parijs - De 20-jarige Ahmed is woest. Als ik hem spreek is hij op een dag al
voor de derde keer gecontroleerd door de politie. "Ze vinden dat ik op die
terrorist Khaled Kelkal lijk. Maar ik heb er de balen van om steeds maar te
moeten bewijzen dat ik niets met die gek van doen heb."

Samen met twee vrienden uit hij zijn woede, op veilige afstand van de agenten,
die hem zojuist aanhielden. "Want voor je het weet heb ik weer gezeik."

Frankrijk leeft sinds eind juli met de angst voor aanslagen. Bij de zes
bomaanslagen die tot nu toe zijn gepleegd vielen zeven doden en bijna 200
gewonden. De expressmetro, toeristische attracties, markten, treinen, scholen:
iedere plek waar veel mensen bijeen komen zijn volgens de Franse autoriteiten
potentiele doelwitten. De regering-Juppe heeft zelfs het leger ingezet, terwijl
de jacht op hoofdverdachte Khaled Kelkal in volle gang is. Parijs herleeft de
donkere dagen van 1986 en 1987, toen de stad ook al mikpunt was van
terroristische acties.

  Straatbeeld

De Parijzenaars lijken ongevoelig voor het gevaar van eventuele nieuwe
aanslagen. Maar wie goed oplet, ziet dat het straatbeeld toch ietwat is
veranderd. De lijst met files is iedere morgen een stukje langer. Steeds meer
'banlieusards' (bewoners uit de voorsteden), laten de metro of expressmetro voor
wat die is. Ze nemen de auto. Je weet immers maar nooit. "Normaal gesproken kan
ik om een uur of zeven zonder in de file te staan naar Parijs komen," vertelt
een vrachtwagenchauffeur, die een pakket aflevert op de boulevard Montparnasse.
"Maar sinds een maand, zeg maar sinds de aanslagen, staat de autoroute du Nord
op dat moment al dicht. Ik vertrek nu een half uur vroeger van huis."

Het Parijse openbaar vervoerbedrijf bevestigt dat het aantal passagiers sinds de
eerste aanslag in juli met meer dan tien procent is gedaald. "Ondanks de
veiligheidsmaatregelen zijn er mensen die metro en bus mijden. Ze zitten liever
veilig in hun eigen auto, dan onveilig in het openbaar vervoer," lijken ze te
denken.

  Minder druk

Meer files dus, maar ook minder mensen in de grootwinkelbedrijven. Het is
stilletjes in de FNAC-winkel in de rue de Rennes, het Parijse eldorado voor
liefhebbers van hifi, cd's, video, computers en boeken. Het meisje dat de rekken
bijvult met Windows '95 denkt dat de klanten wegblijven vanwege het gevaar van
aanslagen.

"Het is duidelijk minder druk sinds het begin van de zomer. En wanneer je een
klant hebt, dan wil die zo snel mogelijk worden geholpen. Voordien keken ze
rustig wat rond. Maar dat is nu niet meer zo."

Ook in de Parijse restaurants, bars en nachtclubs is het rustiger dan anders.
Alle officiele gebouwen worden nauwgezet bewaakt door de militairen en agenten,
die vanwege het noodplan 'Vigipirate' zijn ingezet. Voor de dienstplichtigen is
het een uitje. Lekker rondhangen in Parijs, aangestaard worden door honderden
Japanse toeristen, is natuurlijk interessanter dan lummelen in de kazerne op het
platteland.

  Ghetto

Iets noordelijker in Parijs, bij de metro Barbes-Rochechouart, verandert de
sfeer. In de wijk Goutte d'Or wonen veel mensen van Arabische afkomst.
President Jacques Chirac omschreef de buurt ooit als een ghetto. Het is hier -
in de rue Myrrha - dat de terreurgolf op 11 juli begon met de moord op imam
Sahraoui. Opvallend is dat hier nauwelijks politie is te zien. Of liever gezegd:
er is eigenlijk net zo veel politie als in normale tijden.

"Hier is niets aan de hand. Het wordt wel anders wanneer wij Arabieren ons laten
zien in de betere buurten. Dan worden we aangehouden en langdurig
lastiggevallen," aldus een van de winkeliers in de wijk. "Hier hebben we geen
problemen. Wij Arabieren zijn a-politiek, hebben niets met de aanslagen te
maken. Ik blijf hier in de buurt. Weet je wel, als een struisvogel. Kop in het
zand."

In het zuidelijk gedeelte van de stad, bij het station Montparnasse-Bienvenue,
kom ik de twintigjarige Ahmed tegen. Hij is het levende bewijs van de uitspraken
van de winkelier uit Goutte d'Or. Drie keer is hij al gecontroleerd. "En ik ben
nog niet thuis." Hij vertelt van de beledigingen die hij zich iedere keer moet
laten welgevallen. "De wouten zijn gek. Onder het motto dat ze nu hun gang
kunnen gaan tegen 'les Arabes' leven ze zich werkelijk uit. Als je iets te veel
verzet biedt ga je voor 24 uur in de cel."

Om het geschonden beeld van de Noordafrikanen in Frankrijk wat bij te stellen
organiseren enkele tientallen groeperingen van gematigde moslims vandaag een
vreedzame bijeenkomst. De ironie wil dat ze tot het laatste moment de plaats en
het tijdstip niet bekend willen maken. Uit angst voor aanslagen.

LOAD-DATE: September 25, 1995

LANGUAGE: Dutch / Nederlands

GRAPHIC: F anp

PUB-TYPE: Paper

                     Copyright 1995 VNU Dagbladengroep B.V.

                              120 of 200 DOCUMENTS

                                 de Volkskrant

                               September 20, 1995

Grote kranten VS publiceren tekst terrorist

BYLINE: OSCAR GARSCHAGEN

SECTION: Pg. 4

LENGTH: 664 words


Op verzoek van minister van Justitie Janet Reno en de FBI hebben The Washington
Post en The New York Times het manifest van de terroristische 'Unabomber'
gepubliceerd. In ruil voor de publikatie van zijn denkbeelden in een van de
grote kranten heeft de seriemoordenaar beloofd zijn bommencampagne, waarbij drie
mensen werden gedood en 23 gewond raakten, te staken.

Van onze correspondent

Oscar Garschagen

WASHINGTON

Het ultimatum van de Unabomber, zoals hij door de FBI wordt genoemd, zou zondag
aflopen. Donald Graham, uitgever van de Washington Post en Arthur O. Sulzberger
jr, uitgever van The New York Times, besloten na drie maanden beraad tot het
afdrukken van het manifest, dat om technische redenen als een bijlage van de
Post verscheen. The New York Times deelt mee in de verantwoordelijkheid voor
deze beslissing en in de kosten (veertigduizend dollar).

De twee uitgevers maakten gisteren duidelijk dat zij het manifest hebben
afgedrukt in het belang van de openbare veiligheid en stellen dat het geen
precendentwerking heeft. Het document zou op journalistieke gronden nooit zijn
afgedrukt, aldus Sulzberger en Graham, die er nadrukkelijk geen prestigezaak van
hebben willen maken. 'Het gaat niet om de vrijheid van drukpers of om het
voorkomen van een precedent, maar om de rol van kranten in de gemeenschap',
aldus Graham.

'Het is natuurlijk moeilijk om geloof te hechten aan de woorden van iemand als
de Unabomber. Maar als hij zich aan zijn woord houdt en niemand meer vermoordt,
dan is dit een goede zaak geweest. Gaat hij toch door met zijn dodelijke
aanslagen, wat hebben wij dan verloren? De druk- en papierkosten? Nou en?',
aldus Sulzberger in een verklaring.

Het is overigens niet voor het eerst dat deze kranten journalistieke
overwegingen opzij schuiven ter wille van de openbare veiligheid. In 1976
drukten zij, samen met The Los Angeles Times en The Chicago Tribune, een
verklaring af van Kroatische nationalisten die een passagiersvliegtuig met 92
inzittenden hadden gekaapt. De kapers lieten de gijzelaars vrij nadat aan hun
ultimatum gevolg was gegeven.

Volgens beide uitgevers heeft de FBI aanleiding te vermoeden dat ook de
Unabomber zich aan zijn woord zal houden. In het document roept de terrorist op
tot een wereldwijde revolutie tegen de moderne maatschappij. 'De industriele
revolutie is een ramp voor de menselijke soort', aldus de Unabomer.

Zijn doelwitten sinds 1978 waren wetenschappers, computerdeskundigen in het
bijzonder, en universiteiten. Zijn methode was steeds een van hout vervaardigde
bom, die per post naar het doelwit werd gestuurd. Hij heeft het verder op de
houtindustrie gemunt. In april dit jaar, vijf dagen na de aanslag in Oklahoma,
doodde de Unabomber Gilbert Murray, directeur van een houtverwerkingsbedrijf.

De seriemoordenaar wil dat de mensheid zich bevrijdt van economische en
technologische slavernij door alle fabrieken te slopen en alle kennis over
technologie te vernietigen. De hele technologische en economische basis van de
maatschappij moet worden gesloopt in een niet-politieke revolutie, aldus het
manuscript van 35 duizend woorden, dat acht dichtbedrukte krantepagina's
beslaat.

Aan de redeneringen van de Unabomber is geen touw vast te knopen, maar
specialisten van de FBI gebruiken het document om een beter inzicht te krijgen
in het karakter van de man, zijn manier van denken en zijn werkwijze.

Sinds de FBI over het document beschikt is de speurtocht naar de Unabomber
geintensiveerd. Alleen al in de omgeving van San Francisco werken vijftig
FBI-agenten uitsluitend aan deze zaak. Het FBI-onderzoek omvat verder alle
universiteiten in het westen van de VS, wetenschappelijke hobby-clubs en kleine
metaalbewerkingsbedrijven. Ook via computernetwerken tracht de FBI de identiteit
van de Unabomber te achterhalen. Maar zelfs een beloning van een miljoen dollar
heeft nog niet geleid tot een doorbraak in deze zeventien jaar oude zaak.

Criminaliteit ; Recht

LOAD-DATE: May 6, 2003

LANGUAGE: DUTCH

                © 1995 PCM Uitgevers B.V.  All rights reserved.

                              121 of 200 DOCUMENTS

                                     Trouw

                               September 20, 1995

Kranten in VS publiceren manifest van terrorist

LENGTH: 630 words


Van onze mediaredactie AMSTERDAM - De Amerikaanse kranten de Washington Post en
de New York Times hebben gisteren een gezamenlijke bijlage gemaakt, die volledig
in beslag werd genomen door een manifest van de terrorist 'Unabomber'.

Met de opmerkelijke publikatie hopen de kranten samen met de Amerikaanse
overheid, verder bloedvergieten te voorkomen en nieuwe aanwijzingen te vinden
waarmee de dader kan worden opgespoord. De publikatie kost de kranten ruim
50.000 gulden.

De Unabomber wordt inmiddels zeventien jaar lang door de politie gezocht. Al die
tijd voert hij een terreurcampagne met bombrieven, voornamelijk gericht op
vliegtuig- en universteitsmedewerkers. Recentelijk deed hij de Washington Post
en de New York Times een voorstel. Als zij binnen drie maanden zijn verklaring
zouden afdrukken, zou hij stoppen met het sturen van bombrieven. Dit ultimatum
loopt aan het eind van deze week af.

Het manifest van Unabomber, dat acht pagina's in beslag neemt, vormt een
onsamenhangende kritiek op de industrialisatie en technologie.

De onbekende misdadiger Unabomber voerde sinds 1978 waarschijnlijk zestien
aanslagen uit. Zijn meest recente aanslag vond plaats in april. Een
vertegenwoordiger van de houtindustrie kwam toen om het leven. Eerder werden
twee anderen door zijn bombrieven gedood en raakten 23 personen gewond. De
Amerikaanse opsporingsdienst denkt de misdadiger te kunnen vinden in het noorden
van Californie. Het zou mogelijk een voormalig student wetenschapsgeschiedenis
zijn, die van Chicago via Utah naar Californie is verhuisd.

De kranten zijn tot de publicatie overgegaan op verzoek van de Amerikaanse
regering, die hoopt hierdoor meer aanwijzingen te krijgen waardoor de
indentiteit van de bommenlegger kan worden achterhaald. De Washington Post en de
New York Times publiceerden begin augustus al enkele uittreksels gepubliceerd.

Arthur Sulzberger en Donald Graham, de uitgevers van de twee kranten meldden in
een gezamenlijke verklaring dat zij tot publicatie waren overgegaan "om redenen
van openbare veiligheid'. Sulzberger was ervan overtuigd dat de kranten uit twee
kwaden het minste hebben gekozen.

Het besluit kreeg onmiddellijk kritiek. "Het is nog nooit vertoond dat
Amerikaanse kranten zich door iemand laten voorschrijven wat zij publiceren',
zei William Serrin, voorzitter van de persafdeling van de Universiteit van New
York en voormalig Times-verslaggever.

Michael Rustigan, een criminoloog die al bijna twee decennia onderzoek doet naar
de Unabomber, waarschuwde dat ingaan op diens eisen een gevaarlijk precedent kan
scheppen. "Het bevestigt in feite dat geweld de manier is om iets gedrukt te
krijgen, om beroemd te worden'. Rustigan sprak er echter ook begrip voor uit dat
de autoriteiten na twintig jaar vergeefse jacht op de bommenlegger geen andere
mogelijkheid meer zagen om nieuwe aanwijzingen te vinden.

De kranten voelden zich duidelijk ongemakkelijk bij het dilemma. "Geen van beide
kranten zou dit document om journalistieke redenen hebben afgedrukt', zei
uitgever Graham in een vraaggesprek met de Post. "Wij meenden dat hier
onmiskenbaar de openbare veiligheid in het geding was en hebben daarom bij de
overheid advies ingewonnen'.

De voorzitter van het Nederlands Genootschap van Hoofdredacteuren, J. Greven,
kan zich voorstellen dat de kranten de verklaring hebben gepubliceerd. "Ze zijn
niet zomaar gezwicht voor chantage. Het gaat om een pragmatische afweging.'
Volgens Greven is het goed denkbaar dat kranten op deze manier hun
verantwoordlijkheid nemen voor de openbare orde. "Als het vermeoden bestaat dat
de man hierdoor kan worden opgespoord, is dat een belangrijk argument.'

Terrorisme ; Politiek en Staat ; Binnenlandse Politieke Onrust ; Journalistiek ;
Pers ; Media

LOAD-DATE: May 9, 2003

LANGUAGE: DUTCH

                © 1995 PCM Uitgevers B.V.  All rights reserved.

                              122 of 200 DOCUMENTS

                                Algemeen Dagblad

                               September 20, 1995

Amerikaanse kranten zwichten voor eis terrorist

BYLINE: DOOR ONZE CORRESPONDENT BERNARD HAMMELBURG

SECTION: Buitenland; Pg. 7

LENGTH: 453 words


    New York - Na maanden van felle discussies zijn de New York Times en de
Washington Post bezweken voor de druk van de Amerikaanse autoriteiten en hebben
het manuscript van een beruchte terrorist gepubliceerd.

    Gisteren verscheen het omvangrijke, 35.000 woorden tellende, stuk als apart
katern in de Washington Post. Het staat pas zondag in de New York Times, omdat
deze krant alleen voor de weekeinde-editie over de technische capaciteit
beschikt om een volledige bijlage te drukken.

    Al zeventien jaar zoekt de FBI met een speciaal team naar de mysterieuze
terrorist, die de bijnaam 'Una-bomber' kreeg omdat hij zijn vele slachtoffers
vooral zoekt in universitaire kringen. Meestal pleegt hij zijn aanslagen met
bombrieven, soms ook met tijdbommen.

    In april stuurde hij een brief naar de New York Times waarin hij eiste dat
het manuscript waaraan hij werkte zou worden gepubliceerd in het dagblad, of in
de weekbladen Time of Newsweek. Als dat gebeurde zou hij stoppen met het plegen
van aanslagen.

    In juni wijzigde hij zijn eisen en toezeggingen enigszins. Penthouse en de
Washington Post ontvingen elk een exemplaar van het manuscript, 'De industriele
samenleving en haar toekomst'. Daarin wordt een huiveringwekkend beeld geschetst
van de wijze waarop de mensheid de slaaf is geworden van de technologische
ontwikkeling en automatisering.

    De schrijver, die kennelijk over redelijke wetenschappelijke kennis
beschikt, roept op tot een 'niet-politieke revolutie', waarbij 'fabrieken worden
vernietigd, boeken worden verbrand en de mensheid wordt gered van de economische
en technologische slavernij'.

    In begeleidende brieven schreef de 'Una-bomber' dat het manuscript binnen
drie maanden volledig moest worden gepubliceerd in de New York Times en de
Washington Post. Bovendien moeten de kranten drie jaar lang vervolg-artikelen
van zijn hand publiceren. Hij belooft niet te stoppen met het sturen van
bombrieven, maar wel dat deze 'niet langer dodelijk' zullen zijn.

    In een gezamenlijke verklaring zeggen de twee dagbladen 'uitvoerig overleg
te hebben gepleegd over de vraag of onder dreiging van geweld tot publicatie kon
worden overgegaan'. De regering vond van wel, aldus de verklaring: "De minister
van justitie en de directeur van de FBI hebben aanbevolen dat wij het document
om veiligheidsredenen afdrukken en wij hebben daarmee ingestemd.'

    Onmiddellijk barstte in de Amerikaanse media een debat los over de vraag of
het toegeven aan de eis van een terrorist een precedent schept. Arthur
Sulzberger jr, uitgever van de New York Times, ontkent dat. "Dit is eens en
nooit weer', zei hij.

    Kranten ; Media ; Pers ; Terrorisme ; Politiek en Staat ; Binnenlandse
Politieke Onrust

LOAD-DATE: May 7, 2003

LANGUAGE: DUTCH

                © 1995 PCM Uitgevers B.V.  All rights reserved.

                              123 of 200 DOCUMENTS

                                   Het Parool

                               September 20, 1995

Passagiers gekaapte Boeing: Israel toont terroristen-reputatie

BYLINE: AD BLOEMENDAAL

SECTION: Pg. 1

LENGTH: 823 words


TEL AVIV - 'Ik krijg het gevoel dat we worden gegijzeld. Ze zijn hier heel
gastvrij, we hebben van alles gekregen, maar wij beschouwen ons als gijzelaars.'
Nasser, een ingenieur uit Teheran, heeft weinig zin meer om complimenten aan het
adres van de Israelische regering te maken.

Een dag nadat de gezagvoerder van een gekaapte Iraanse Boeing 707 toestemming
had gekregen in Israel te landen, bevinden Nasser en 177 andere passagiers en
bemanningsleden zich nog op de vliegbasis Ovda, midden in de Negev-woestijn.

Voordat de passagiers van de Boeing toestemming krijgen naar hun land terug te
keren, wil Israel hen vragen of zij iets weten over de verblijfplaats van de
vermiste luchtmachtofficier Ron Arad. Deze is negen jaar geleden boven Libanon
neergeschoten en wordt mogelijk in Iran gevangen gehouden.

'Het vliegtuig zal worden vrijgegeven na ondervraging van de passagiers,' aldus
minister Amnon Rubenstein van onderwijs vanmorgen. De echtgenote van de vermiste
officier, Tami Arad, krijgt vandaag de gelegenheid gesprekken te voeren met
passsagiers en bemanningsleden.

Arads moeder riep premier Rabin op de vliegtuigkaping te benutten om de
vrijlating van haar zoon af te dwingen. 'Het is onbegrijpelijk dat een voorval
waarbij Iraanse burgers zijn betrokken, niet door Israel wordt uitgebuit voor
een oplossing van de zaak van Ron,' aldus de moeder van de piloot. 'Ik voel me
bedrogen door mijn regering.'

Toen de passagiers gisteravond met bussen werden overgebracht naar een militaire
basis in de buurt, had hun opluchting over de goede afloop van de kaping al
plaatsgemaakt voor ongerustheid over hun lot in Israel.

'Ik hoop dat we morgen weg kunnen, maar je weet het nooit,' zei Nasser in een
radio-interview. 'De Israeliers hebben al een kwalijke reputatie doordat ze
iedereen een terrorist noemen. Nu ze ons hier vasthouden, laten ze zien dat ze
zelf terroristen zijn. Maar ik denk niet dat ze dat lang kunnen volhouden, want
de hele wereld kijkt toe.'

Iran heeft de onmiddellijke terugkeer geeist van het vliegtuig en 'de
terroristische kapers, die handelden met medeweten van de Israelische
autoriteiten'.

Er was slechts een kaper, een ontevreden steward, die samen met zes anderen
politiek asiel heeft gevraagd in Israel. De regering heeft daarover nog geen
besluit genomen, maar minister van politie Mosje Sjachal maakte duidelijk dat de
kaper in geen geval zal worden teruggestuurd naar Iran, omdat hem daar de
doodstraf wacht.

De situatie is extra ingewikkeld doordat het vliegtuig van de Iraanse luchtmacht
was gecharterd door een civiele luchtvaartmaatschappij. De bemanning bestaat uit
militairen. - Lees verder op pagina 5

Rabin voor dilemma door kaping Boeing Vervolg van pagina 1

Het vliegtuig was gisterochtend op weg van Teheran naar het Iraanse
vakantie-eiland Kish, waar de passagiers - werknemers in de olie-industrie en
hun gezinnen - belastingvrij inkopen zouden gaan doen.

Toen de gezagvoerder van de Boeing, een brigade-generaal van de Iraanse
luchtmacht, tijdens de kaping geen toestemming kreeg in Jordanie en
Saoedi-Arabie te landen, vroeg hij toestemming om het Israelische luchtruim
binnen te mogen vliegen. Hij waarschuwde daarbij dat hij vrijwel geen brandstof
meer had.

Premier Jitschak Rabin stond voor een dilemma. Het toelaten van een Iraans
verkeersvliegtuig boven Israels grootste bevolkingscentrum zou risico's met zich
brengen. Het kon om een terreuractie gaan.

Aan de andere kant wilde Rabin geen verantwoordelijkheid dragen voor een
vliegramp. 'Mijn instructies luidden dat een noodlanding moest worden
voorkomen,' zei de premier achteraf.

Uiteindelijk kreeg de gezagvoerder te horen dat hij mocht landen. Niet in Tel
Aviv, maar op de luchtmachtbasis Ovda in de Negev-woestijn, die ook wel voor
chartervliegtuigen uit Europa wordt gebruikt. Na drie uur wachten in de hete
vliegtuigcabine mochten de 167 passagiers naar de wachtruimte in het
stationsgebouw, waar ze werden onthaald op non-alcoholische dranken en broodjes.
Velen bleken er geen idee van te hebben waar ze waren.

Intussen doorzochten militairen het toestel en begon de veiligheidsdienst met
het ondervragen van de bemanning. Voor zover bekend speelden bij de kaping
politieke motieven geen rol.

De kaper, een steward, zou naar de VS hebben willen uitwijken na een conflict
met zijn baas. Toen hij merkte waar hij terecht was gekomen, vroeg hij terstond
politiek asiel.

Gisteravond stond het Iraanse vliegtuig, getankt en al, gereed om te vertrekken.
Maar in Jeruzalem verwachtte men dat toestemming voor de start niet voor
vanmiddag zou worden gegeven.

Parlementslid Josef Bagad, van de rechts-extremistische partij Moledet, heeft
het Hooggerechtshof tevergeefs gevraagd het vertrek van het vliegtuig tegen te
houden. 'Zo'n wonder uit de hemel krijgen we maar zelden,' zei Bagad. 'Nu kan de
regering gaan onderhandelen over onze vermiste soldaten.'

LOAD-DATE: May 9, 2003

LANGUAGE: DUTCH

                               © 1995 Het Parool

                              124 of 200 DOCUMENTS

                                NRC Handelsblad

                               September 20, 1995

Kranten in VS drukken manifest van terrorist af

BYLINE: DOOR ONZE CORRESPONDENT JUURD EIJSVOOGEL

SECTION: Opinie; Pg. 4

LENGTH: 793 words


Washington, 20 sept. Twee gerenommeerde Amerikaanse kranten, The Washington Post
en The New York Times, zijn gezwicht voor de eis van een onbekende terrorist om
hun kolommen voor hem open te stellen.

In een speciale bijlage van acht pagina's heeft The Washington Post gisteren, in
samenwerking met The New York Times, het complete manifest gepubliceerd van de
zogenaamde Unabomber, die verantwoordelijjk wordt gehouden voor zestien
bomaanslagen sinds 1978. Bij de aanslagen zijn drie doden gevallen en 23 mensen
gewond geraakt.

De twee kranten zijn in nauw overleg, en op advies van de minister van justitie
en de directeur van de FBI, tot hun besluit gekomen. In juni had de Unabomber
zijn manuscript van 35.000 woorden aan beide kranten opgestuurd en verklaard
zijn dodelijke acties te zullen staken als een van de twee kranten de tekst
binnen drie maanden zou afdrukken. Gebeurde dat niet, dan kondigde hij nieuwe
acties aan 'die bedoeld zijn om te doden'. Dat ultimatum had zondag zullen
verstrijken. In het pamflet, getiteld 'De industriele samenleving en haar
toekomst', wordt opgeroepen tot een revolutie tegen de industriele en
technologische vooruitgang, die een ramp voor het menselijk ras wordt genoemd.

De kranten zeggen uitsluitend te hebben gehandeld in de hoop levens te redden,
en niet uit enig journalistiek motief. Op 2 augustus publiceerden ze gedeelten
van de tekst die wel journalistieke relevantie had.

'Hoe je het ook wendt of keert, we stellen onze pagina's ter beschikking aan een
man die mensen vermoord heeft', erkende de uitgever van The New York Times,
Arthur O. Sulzberger jr. 'Maar ik ben ervan overtuigd dat we uit twee kwaden de
goede keuze hebben gemaakt.'

Niet iedereen in de Verenigde Staten deelt die overtuiging. Een forensisch
psycholoog die de zaak van de Unabomber nauwgezet volgt, noemt publicatie van de
tekst 'absolute dwaasheid'. De kranten hebben de fantasiewereld van de man nu
een basis in de werkelijkheid gegeven, zegt hij. Media-deskundigen waarschuwen
voor het gevaar dat anderen zich nu ook aangemoedigd kunnen voelen kranten en
televisiestations met dreigementen onder druk te zetten.

De Unabomber hield in juni overigens de mogelijkheid open dat hij na inwilliging
van zijn eis alsnog nieuwe aanslagen zal plegen, die echter geen levens meer
zullen kosten. Alleen als de kranten nog drie jaarlijkse vervolgstukken
afdrukken, zal dat gevaar worden afgewend, aldus de terrorist.

De twee kranten delen de kosten voor de bijlage (30.000 tot 40.000 dollar), die
werd geleverd bij de volledige oplage van The Washington Post (850.000
exemplaren). Om technische redenen hebben de kranten besloten dat niet de
New-Yorkse krant, maar The Washington Post de tekst zou afdrukken - alleen die
krant kan zo'n extra bijlage in de hele oplage insteken.

'Unabomber' is de codenaam waarmee de FBI de mysterieuze dader aanduidde van de
aanslagen, die aanvankelijk vooral gericht waren op universiteiten ('Un') en
luchthavens ('A' van airports). Zelf zegt de auteur van de geschriften een
anarchistisch collectief te zijn, dat zich de Freedom Club noemt. Maar de FBI is
ervan overtuigd met een individu van doen te hebben.

De meest intensieve opsporingsactie uit de geschiedenis van de FBI heeft tot nog
toe geen verdachte, en zelfs geen duidelijk spoor opgeleverd. Ook nauwkeurige
bestudering van het pamflet, dat in academische taal en linkse retoriek van
enkele decennia geleden politiek, geschiedenis, sociologie, wetenschap en
wetenschapsgeschiedenis met elkaar verbint, leidde niet tot resultaat in het
onderzoek. Justitie hoopt nu dat publikatie van de tekst tot tips zal leiden,
mogelijk van mensen die stijl of argumentatie herkennen. De publikatie van de
fragmenten, in augustus, leverde duizenden tips op.

De uitgever van het tijdschrift Penthouse had de Unabomber eerder deze zomer in
een open brief laten weten bereid te zijn het pamflet in zijn blad integraal af
te drukken, als hij zijn bommencampagne zou staken. Bovendien bood hij hem een
maandelijkse column aan.

Het manifest roept op tot een niet-politieke revolutie, waarbij fabrieken
vernietigd moeten worden, boeken verbrand en de mens bevrijd van zijn
'economische en technologische slavernij'. 'De technofielen hebben ons allemaal
meegenomen op een woeste rit naar het onbekende. Totdat het industriele systeem
grondig is verwoest, moet de vernietiging van het systeem het enige doel van de
revolutionairen zijn', aldus het pamflet.

Zijn laatste aanslag pleegde de Unabomber op 24 april van dit jaar, tegen een
vestiging van een federatie van bosbouwondernemingen in Californie.

Tekening: Compositieschets van de Unabomber, verspreid door de FBI

Delicten ; Recht ; Criminaliteit ; Pers ; Media

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              125 of 200 DOCUMENTS

                                Brabants Dagblad

                               September 20, 1995

Uitgevers voldoen aan eis Unabomber

Door onze correspondent

SECTION: Pg. 7

LENGTH: 854 words

HIGHLIGHT:  Opschudding in VS rond publikatie van manifest terrorist - De
beslissing van twee vooraanstaande dagbladen om een politieke verklaring van een
terrorist integraal te publiceren heeft in de VS voor opschudding gezorgd. Is de
Unabomber een geval apart?


Bert Ummelen

WASHINGTON - Bijna drie maanden lang hebben de uitgevers van de Washington Post
en de New York Times zich er het hoofd over gebroken. Moesten ze ingaan op het
aanbod van de Unabomber, een terrorist op wie de politie al 17 jaar vergeefs
jacht maakt, geen slachtoffers meer te maken in ruil voor de publikatie van een
manifest?

Gisteren bracht de Washington Post als supplement het 35.000 woorden tellende
tractaat 'De industriele samenleving en haar toekomst'. De New York Times, die
de mogelijkheid niet heeft zo'n bijvoegsel in de hele oplage op te nemen, draagt
de helft van de kosten.

De uitgevers van beide dagbladen verklaarden 'om redenen van openbare
veiligheid' tot hun besluit te zijn gekomen. Ze hakten de knoop door na een
vergadering, vorige week woensdag, met minister van justitie Reno en directeur
Freeh van de FBI. In een gezamenlijke verklaring lieten de uitgevers Graham
(Post) en Ulzberger (Times) weten met hun beslissing gehoor te geven aan een
verzoek van justitie en FBI.

De terrorist die van de FBI de codenaam Unabomber heeft gekregen, staat al sinds
1978 bovenaan op de opsporingslijsten. In dat jaar zou hij de eerste van tot nu
toe zestien bomaanslagen hebben gepleegd. Daarbij vielen in totaal drie doden,
terwijl 23 mensen, vaak ernstig, gewond raakten. De Unabomber motiveert zijn
campagne met een onverzoenlijke kritiek op de moderne, industriele samenleving.
In zijn manifest roept hij op tot een revolutie tegen 'de technofielen', die in
zijn ogen de mensheid onherroepelijk naar de ondergang voeren. Zijn doelwitten
tot nu toe waren vaak universiteiten of onderzoekscentra; ook op de luchtvaart
en de computerbranche blijkt hij het gemunt te hebben. De Washington Post en de
New York Times kregen het tractaat, met het bijhorende voorstel, begin juni. De
uitgevers van beide toonaangevende kranten besloten samen te werken en het
advies van federale autoriteiten in te winnen. Begin augustus publiceerden de
Post en de Times 'op journalistieke gronden' een samenvatting. Daarvan is nu
geen sprake. "Geen krant zou dit document om journalistieke redenen afdrukken",
aldus Graham in een vraaggesprek. De presentatie (acht dichtbedrukte pagina's
zonder enige illustratie) getuigt daar ook van.

  Verdeeldheid

In journalistieke kring werd het besluit tot publikatie gisteren direct fel
bediscussieerd. Terwijl de een er schande van sprak dat beide kranten zich
hadden laten voorschrijven wat er geplaatst werd, had de ander begrip voor het
argument van Sulzberger dat 'van twee kwade mogelijkheden de beste was gekozen'.

Dezelfde verdeeldheid bestaat ook onder deskundigen op het gebied van
terreurbestrijding. Criminoloog Rustigan, die zich van meet af aan met het
fenomeen Unabomber heeft beziggehouden, waarschuwde dat door te buigen voor zijn
chantage een riskant precedent is geschapen. Voormalig CIA-agent Kerns, nu
actief als particulier adviseur op het gebied van terrorismebestrijding, sloot
zich bij die mening aan. "Er is nu een formule om gepubliceerd te worden", aldus
Kerns. Maar zijn ex-CIA-collega McGeorge benadrukte dat Unabomber een uniek
verschijnsel is dat een unieke aanpak rechtvaardigt.

Alle betrokkenen en deskundigen gaven toe dat het niet alleen gaat om het buigen
voor chantage. Het ontbreekt ook aan elke zekerheid dat de Unabomber zich aan
zijn woord zal houden en geen slachtoffers meer zal maken. In zijn aanbod van
juni behield hij zich in elk geval het recht voor verdere materiele schade aan
te richten. Bovendien eiste hij, behalve publikatie van zijn manifest, de
toezegging dat drie jaarlijks aan te leveren vervolgen eveneens integraal worden
afgedrukt. Volgens Graham en Sulzberger is daarover geen besluit genomen.

Vorige maand besloot de FBI, die niet eerder zo langdurig en intensief jacht
maakte op een man, tot een ongewone opsporingsactie. Het manifest van de
Unabomber werd verspreid op de campussen van de universiteiten waarmee hij
bekend lijkt. Tegelijk werd een vijftigtal academici uit de sfeer van
wetenschaps- en technologiegeschiedenis, sociologie en psychologie gevraagd zich
te buigen over de tekst. Een specifiek idioom, een opvallende stijlfiguur zou
hen misschien aan een vroegere collega of oud-student doen denken, zo was de
hoopvolle verwachting.

Het verzoek aan de twee dagbladen om het manifest te publiceren, wordt algemeen
uitgelegd als een aanwijzing dat de aktie van de FBI tot niets heeft geleid.

LOAD-DATE: September 22, 1995

LANGUAGE: Dutch / Nederlands

GRAPHIC: De publikatie van het manifest van de Unabomber in The Washington Post
van gisteren.  Foto AP.

PUB-TYPE: Paper

                        Copyright 1995 Brabants Dagblad

                              126 of 200 DOCUMENTS

                                    De Stem

                               September 20, 1995

Amerikaanse krant publiceert Unabombermanifest

SECTION: Buitenland (Pagina 5), Alle edities, Pg. 5

LENGTH: 156 words


Washington (dpa) - De bekende Amerikaanse krant Washington Post is gezwicht voor
een afperser. Het blad drukte gister een manifest van de zogeheten Unabomber in
zijn geheel af. Met de opmerkelijke publikatie wil de Post verder bloedvergieten
door de terrorist voorkomen.

Drie maanden lang dreigde Unabomber de krant, evenals de New York Times, dat hij
nieuwe bomaanslagen zou uitvoeren als de bladen niet ingingen op zijn eis om het
manifest af te drukken. De Times betaalt een deel van de vijftigduizend gulden
onkosten die door het afdrukken van de tekst in de Post zijn ontstaan.

Het manifest van 35.000 woorden vormt een onsamenhangende kritiek op de
industrialisatie en technologie. De onbekende misdadiger Unabomber beging sinds
1978 waarschijnlijk zestien aanslagen. Drie mensen kwamen daardoor om het leven,
23 personen raakten gewond.

LOAD-DATE: September 22, 1995

LANGUAGE: Dutch / Nederlands

PUB-TYPE: Paper

                     Copyright 1995 VNU Dagbladengroep B.V.

                              127 of 200 DOCUMENTS

                                De Gelderlander

                               September 20, 1995

"Als het tegenzit, word ik nog twee keer gecontroleerd" - Meer files en minder
klanten door terreurdreiging Parijs

Door onze correspondent

SECTION: Buitenland, Pg. 1

LENGTH: 934 words


Wilko Voordouw

PARIJS - De twintigjarige Ahmed is woest. Hij is dinsdag al drie keer
gecontroleerd door de politie. "Ze vinden dat ik op die terrorist Khaled Kelkal
lijk. Maar ik heb er de balen van om steeds maar te moeten bewijzen dat ik niets
met die gek van doen heb." Samen met twee vrienden uit de student economie zijn
woede, op veilige afstand van de agenten, die hem zojuist aanhielden. "Want voor
je het weet heb ik weer gezeik." Ahmed moet nog met de metro naar Les Lilas, in
het uiterste oosten van Parijs. "Als het tegenzit, word ik nog twee keer
gecontroleerd".

Frankrijk leeft sinds eind juli met de angst voor aanslagen. Bij de zes
bomaanslagen die tot nu toe zijn gepleegd, vielen zeven doden en bijna 200
gewonden. De expres-metro, toeristische attracties, markten, treinen, scholen:
iedere plek waar veel mensen bijeen komen zijn volgens de Franse autoriteiten
potentiele doelwitten. De regering-Juppe heeft zelfs het leger ingezet, terwijl
de jacht op hoofdverdachte Khaled Kelkal in volle gang is. Parijs herleeft de
donkere dagen van 1986 en 1987, toen de stad ook al mikpunt was van
terroristische acties.

  Vroeger

De Parijzenaars lijken volstrekt ongevoelig voor het gevaar van eventuele nieuwe
aanslagen. Maar wie goed oplet, ziet dat het straatbeeld toch ietwat is
veranderd. De lijst met files is iedere morgen een stukje langer. Steeds meer
'banlieusards' (bewoners van de voorsteden), laten de metro of expres-metro voor
wat die is. Ze nemen de auto. Je weet immers maar nooit. "Normaal gesproken kan
ik om een uur of zeven zonder in de file te staan naar Parijs komen", vertelt
een vrachtwagenchauffeur, die een pakket aflevert op de boulevard Montparnasse.
"Maar sinds een maand, zeg maar sinds de aanslagen, staat de autoroute du Nord
op dat moment al dicht. Ik vertrek nu een half uur vroeger van huis."

Het Parijse openbaar vervoerbedrijf bevestigt desgevraagd dat het aantal
passagiers sinds de eerste aanslag in juli met meer dan 10 procent is gedaald.
"Ondanks de veiligheidsmaatregelen zijn er mensen die metro en bus mijden. Ze
zitten liever veilig in hun eigen auto, dan onveilig in het openbaar vervoer."

Ook in de grootwinkelbedrijven komen minder mensen. Het is stilletjes in de
FNAC, het Parijse eldorado voor liefhebbers van hifi, cd's, video, computers en
boeken. Het meisje dat de rekken bijvult denkt dat de klanten wegblijven vanwege
het gevaar van aanslagen. "Het is duidelijk minder druk sinds het begin van de
zomer. En wanneer je een klant hebt, dan wil die zo snel mogelijk worden
geholpen. Voordien keken ze rustig wat rond. Maar dat is nu niet meer zo." Ze
vindt het maar vreemd. Want de FNAC staat juist bekend om zijn serieuze
veiligheidscontroles. Alle tassen moeten open. En de straat wordt door de
politie extra in de gaten gehouden, omdat er in 1986, bij de vorige
aanslagengolf, een aanslag werd gepleegd.

Ook in de Parijse restaurants, bars en nachtclubs is het rustiger dan anders. De
eigenaar van 'Le Canard d'Avril', vlakbij de rue Montmartre, klaagt. "We hebben
zeker een kwart van onze omzet verloren sinds de eerste aanslag. De angst zit er
goed in. Als het lang zo doorgaat zal ik een deel van het personeel moeten
ontslaan", aldus de man met het zangerige accent van de streek tussen Bordeaux
en Toulouse.

Alle officiele gebouwen worden nauwgezet bewaakt door de militairen en agenten,
die vanwege het noodplan 'Vigipirate' zijn ingezet. Voor de dienstplichtigen is
het een uitje. Lekker rondhangen in Parijs, aangestaard door honderden Japanse
toeristen is natuurlijk iets interessanter dan lummelen in de kazerne op het
platteland. Soldaat Thierry uit Roanne speelt de bink bij de Arc de Triomphe.
Legt af en toe aan toeristen uit waar andere attracties zijn. "Als ik het
tenminste weet. Want ik ben hier ook onbekend." Over zijn werk: "Onze opdracht
is om de ogen goed open te houden, en onze bevindingen te rapporteren." Of hij
al iets verdachts heeft gezien? "Nou nee, wel veel leuke meiden."

  Moord

Even iets noordelijker in Parijs, bij de metro Barbes-Rochechouart verandert de
sfeer. In de streek van de Goutte d'Or wonen veel mensen van Arabische afkomst.
President Jacques Chirac omschreef de buurt ooit als een getto. Het is hier - in
de nabijgelegen rue Myrrha - dat de terreurgolf op 11 juli begon met de moord op
de imam Sahraoui. Opvallend is dat hier nauwelijks politie is te zien. Of liever
gezegd: er is eigenlijk net zo veel politie als in normale tijden.

Het is er druk als altijd. Bij de winkel van Tati graaien al dan niet gesluierde
vrouwen in de bakken met goedkope kleding. De tientallen winkeltjes verkopen
cassettes met mierzoete Arabische muziek en stereo-apparatuur van derderangs
kwaliteit. "Hier is niets aan de hand. Het wordt wel anders wanneer wij
Arabieren ons verplaatsen naar de betere buurten. Dan worden we aangehouden en
langdurig lastig gevallen", aldus een van de uitbaters.

Om het in hun ogen geschonden beeld van de Noord-Afrikanen in Frankrijk weer wat
bij te stellen organiseren enkele tientallen groeperingen van gematigde moslims
als France-Plus komende vrijdag een vreedzame bijeenkomst. De ironie wil dat ze
gisteren nog altijd niet de plaats en het tijdstip bekend wilden maken: uit
angst voor aanslagen.

LOAD-DATE: September 22, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              128 of 200 DOCUMENTS

                                De Gelderlander

                               September 20, 1995

Traktaat terrorist 'Unabomber' gepubliceerd

Door onze correspondent

SECTION: Buitenland, Pg. 1

LENGTH: 238 words


WASHINGTON - Bijna drie maanden lang hebben de uitgevers van de Washington Post
en de New York Times zich het hoofd erover gebroken. De 'Unabomber', een
terrorist op wie de politie al 17 jaar vergeefs jacht maakt, had aangeboden geen
slachtoffers meer te maken in ruil voor de publikatie van zijn manifest in de
twee kranten. Gisteren bracht de Washington Post als supplement dan toch het
35.000 woorden tellende traktaat 'De industriele samenleving en haar toekomst'.
De New York Times, die zo'n bijvoegsel niet in de hele oplage op kan nemen,
draagt de helft van de kosten.

De uitgevers van beide dagbladen verklaarden 'om redenen van openbare
veiligheid' tot hun besluit te zijn gekomen. Ze hakten de knoop door na een
vergadering met minister van justitie Janet Reno en directeur Louis Freeh van de
FBI.

De terrorist die van de FBI de codenaam UNABOM heeft gekregen, staat al sinds
1978 bovenaan op de opsporingslijsten. In dat jaar zou hij de eerste van tot nu
toe zestien bomaanslagen hebben gepleegd. Daarbij vielen in totaal drie doden,
terwijl 23 mensen, vaak ernstig, gewond raakten.

De 'Unabomber' motiveert zijn campagne met een onverzoenlijke kritiek op de
moderne, industriele samenleving. Zijn doelwitten tot nu toe waren vaak
universiteiten of onderzoekscentra.

LOAD-DATE: September 22, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              129 of 200 DOCUMENTS

                               Eindhovens Dagblad

                               September 20, 1995

STAD LEEFT MET DE ANGST VOOR TERREUR - Meer files en minder klanten in Parijs

Door onze correspondent Wilko Voordouw

SECTION: Pg. 5

LENGTH: 707 words


PARIJS - De twintigjarige Ahmed is woest. Als ik hem spreek is hij gisteren al
voor de derde keer gecontroleerd door de politie. "Ze vinden dat ik op die
terrorist Khaled Kelkal lijk. Maar ik heb er de balen van om steeds maar te
moeten bewijzen dat ik niets met die gek van doen heb." Samen met twee vrienden
uit hij zijn woede, op veilige afstand van de agenten, die hem zojuist
aanhielden.

Frankrijk leeft sinds eind juli met de angst voor aanslagen. Bij de zes
bomaanslagen die tot nu toe zijn gepleegd vielen zeven doden en bijna 200
gewonden. De expressmetro, toeristische attracties, markten, treinen, scholen:
iedere plek waar veel mensen bijeen komen zijn volgens de Franse autoriteiten
potentiele doelwitten. De regering-Juppe heeft zelfs het leger ingezet, terwijl
de jacht op hoofdverdachte Khaled Kelkal in volle gang is. Parijs herleeft de
donkere dagen van 1986 en 1987, toen de stad ook al mikpunt was van
terroristische acties.

De Parijzenaars lijken volstrekt ongevoelig voor het gevaar van eventuele nieuwe
aanslagen. Maar wie goed oplet, ziet dat het straatbeeld toch ietwat is
veranderd. De lijst met files is iedere morgen een stukje langer. Steeds meer
'banlieusards' (bewoners uit de voorsteden), laten de metro of expressmetro voor
wat die is. Ze nemen de auto.

Meer files dus, maar ook minder mensen in de grootwinkelbedrijven. Het is
stilletjes in de FNAC-rue de Rennes, het Parijse eldorado voor liefhebbers van
hifi, cd's, video, computers en boeken. Het meisje dat de rekken bijvult met
Windows '95 denkt dat de klanten wegblijven vanwege het gevaar van aanslagen.
"Het is duidelijk minder druk sinds het begin van de zomer. En wanneer je een
klant hebt, dan wil die zo snel mogelijk worden geholpen. Voordien keken ze
rustig wat rond. Maar dat is nu niet meer zo."

Ook in de Parijse restaurants, bars en nachtclubs is het rustiger dan anders. De
eigenaar van 'Le Canard d'Avril' in de rue Paul Lelong - bij de rue Montmartre -
klaagt. "Ik ben niet zo'n type dat snel huilt. Maar we hebben zeker een kwart
van onze omzet verloren sinds de eerste aanslag. De angst zit er goed in. Als
het lang zo doorgaat zal ik een deel van het personeel moeten ontslaan."

Alle officiele gebouwen worden nauwgezet bewaakt door de militairen en agenten,
die vanwege het noodplan 'Vigipirate' zijn ingezet. Voor de dienstplichtigen is
het een uitje. Lekker rondhangen in Parijs, aangestaard door honderden Japanse
toeristen is natuurlijk iets interessanter dan lummelen in de kazerne op het
platteland.

  Sfeer

Even iets noordelijker in Parijs, bij de metro Barbes-Rochechouart verandert de
sfeer. In de streek van de Goutte d'Or wonen veel mensen van Arabische afkomst.
President Jacques Chirac omschreef de buurt ooit als een ghetto. Het is hier -
in de nabijgelegen rue Myrrha - dat de terreurgolf op 11 juli begon met de moord
op de imam Sahraoui. Opvallend is dat hier nauwelijks politie is te zien. Of
liever gezegd: er is eigenlijk net zo veel politie als in normale tijden. Het is
druk als altijd. Bij de winkel van Tati graaien al dan niet gesluierde vrouwen
in de bakken met de goedkope kleding.

In de tientallen winkeltjes-van-Sinkel zijn nog altijd veel cassettes met
mierzoete Arabische muziek te vinden, alsmede stereo-apparatuur van derde
rangskwaliteit. "Hier is niets aan de hand. Het wordt wel anders wanneer wij
Arabieren ons verplaatsen naar de betere buurten. Dan worden we aangehouden en
langdurig lastig gevallen", aldus een van de uitbaters.

LOAD-DATE: September 22, 1995

LANGUAGE: Dutch / Nederlands

PUB-TYPE: Paper

                       Copyright 1995 Eindhovens Dagblad

                              130 of 200 DOCUMENTS

                       Algemeen Nederlands Persbureau ANP

                              September 19, 1995
                          08:37 Central European Time

Amerikaanse krant publiceert Unabomber-manifest

Bloemen

SECTION: BUITENLAND

LENGTH: 293 words

DATELINE: WASHINGTON (DPA)


De bekende Amerikaanse krant Washington Post is gezwicht voor een afperser. Het
blad drukte dinsdag een manifest van de zogeheten Unabomber in zijn geheel af.
Met de opmerkelijke publikatie wil de Post verder bloedvergieten door de
terrorist voorkomen.

Drie maanden lang dreigde Unabomber de krant, evenals de New York Times, dat hij
nieuwe bomaanslagen zou uitvoeren als de bladen niet ingingen op zijn eis om het
manifest af te drukken. De Times betaalt een deel van de vijftigduizend gulden
onkosten die door het afdrukken van de tekst in de Post zijn ontstaan.

Het manifest van 35.000 woorden vormt een onsamenhangende kritiek op de
industrialisatie en technologie. De onbekende misdadiger Unabomber beging sinds
1978 waarschijnlijk zestien aanslagen. Drie mensen kwamen daardoor om het leven,
23 personen raakten gewond.


LOAD-DATE: September 20, 1995

LANGUAGE: Dutch / Nederlands

PUB-TYPE: News Wire

            Copyright 1995 Stichting Algemeen Nederlands Persbureau

                              131 of 200 DOCUMENTS

                       Algemeen Nederlands Persbureau ANP

                              September 19, 1995
                          19:18 Central European Time

Leider PKK wil wapenstilstand

Meerhof

SECTION: BUITENLAND

LENGTH: 400 words

DATELINE: LONDEN/ANKARA (AFP/RTR)


De leider van de separatistische Koerdische Arbeiderspartij (PKK), Abdullah
Ocalam, is bereid tot het sluiten van een wapenstilstand met de Turkse regering.
Dit hebben afdelingen van de partij in Groot-Brittannie en Duitsland in een
verklaring bekendgemaakt.

Ocalam wil de Turkse overheid "een laatste kans geven om een politieke discussie
aan te gaan", en zal hiertoe binnen enkele dagen een officiele verklaring
afleggen, aldus de verklaring. "Wij zijn bereid tot het afkondigen van een
wapenstilstand indien de Turkse regering niet probeert ons te vernietigen",
aldus Ocalam.  De PKK heeft de afgelopen weken zware militaire nederlagen
geleden, zowel in het zuidoosten van Turkije als in het noorden van Irak, waar
Iraakse Koerden van de Democratische Partij Koerdistan (KDP) zich tegen hen
gekeerd hebben. Ocalam heeft de DKP opgeroepen vredesonderhandelingen te
beginnen met de PKK, "anders zijn wij niet verantwoordelijk voor het bloed dat
vloeien zal".  De vorige wapenstilstand, die de PKK in 1993 eenzijdig
afkondigde, werd na drie maanden verbroken toen de partij 33 ongewapende Turkse
soldaten ombracht.

Vorig jaar wees premier Tansu Ciller voorstellen van Ocalam voor bemiddeling en
een wapenstilstand van de hand, omdat ze niet wilde onderhandelen met "een
terrorist".



LOAD-DATE: September 20, 1995

LANGUAGE: Dutch / Nederlands

PUB-TYPE: News Wire

            Copyright 1995 Stichting Algemeen Nederlands Persbureau

                              132 of 200 DOCUMENTS

                                   Het Parool

                               September 18, 1995

Terrorist in Frankrijk spoorloos

SECTION: Pg. 4

LENGTH: 243 words


PARIJS - Ondanks bijna een miljoen identiteitscontroles, verscherpte
grensbewaking en 170.000 opsporingsaffiches heeft de Franse politie nog geen
spoor gevonden van de belangrijkste verdachte van de recente bomaanslagen, de
24-jarige Khaled Kelkal.

De autoriteiten houden er rekening mee dat de man van Algerijnse afkomst, wiens
vingerafdrukken werden gevonden op een onontplofte bom langs de spoorbaan bij
Lyon, niet meer in Frankrijk is. Hij stond geregistreerd voor een aantal kleine
misdrijven.

Desondanks verklaarde premier Alain Juppe gisteren dat 'het onderzoek vordert'
en dat een aantal verdachten door de politie 'is geidentificeerd'. 'De bevolking
kan er van verzekerd zijn dat wij alles in de strijd werpen,' aldus Juppe in een
interview.

Maar een lid van de Franse anti-terreurbrigade gaf daarentegen toe dat de felle
jacht op Kelkal de normale voortgang van het onderzoek kan hebben belemmerd. Van
de enkele tientallen Algerijnse fundamentalisten, die vorige week bij razzia's
werden gearresteerd, worden er nog tien vastgehouden.

Gisteren werden in een toilet op het metrostation Porte de Clichy in Parijs twee
gasflessen gevonden, die waren omwikkeld met in benzine gedrenkte lappen en
gevuld met spijkers. Bij de meeste aanslagen zijn de afgelopen weken eveneens
gasflessen gebruikt bij het vervaardigen van bommen. Maar ditmaal vonden
bomexperts noch een explosieve lading noch een ontstekingsmechanisme. (Rtr, AP)

LOAD-DATE: May 9, 2003

LANGUAGE: DUTCH

                               © 1995 Het Parool

                              133 of 200 DOCUMENTS

                                     Trouw

                               September 16, 1995

'Ben ik emotioneel? Nee, ik ben gepassioneerd'

BYLINE: JET KUNKELER

SECTION: Pg. 2

LENGTH: 1358 words


Edna O'Brien: 'Huis van volmaakte eenzaamheid' (House of splendid solation),
Nederlandse vertaling Anneke van Huisseling. Uitg. De Bezige Bij Orlando,
Amsterdam. 232 blz., [f] 39,50.

Ze schrijft altijd met de hand. En liefst in een bloknoot met een spiraal, zoals
die van de verslaggeefster. Ook de omslag daarvan - een herfstachtig bos, een
rivier - komt geheel tegemoet aan het bijgeloof dat schrijven haar alleen wil
lukken in een bloknoot met een 'pretty cover': "'t Is Ierland, duidelijk
Ierland.'

Ofschoon wonend in Engeland,is Edna O'Brien altijd een Ierse gebleven.
'Technisch gesproken' is ze gevestigd in Engeland, waarheen ze na haar huwelijk
verhuisde, maar haar wortels liggen in Ierland, waar ze in 1932 werd geboren en
nog vaak heen gaat. Dat blijkt duidelijk uit haar boeken en zeker ook uit de
hartstochtelijke manier waarop ze praat over de Ierse kwestie, die de
achtergrond vormt van haar nieuwe boek, 'House of splendid isolation' ('Huis van
volmaakte eenzaamheid').

Tussen haar debuutroman, 'The Country Girls' en haar laatste boek liggen 35
jaar. Wie dat eerste boek, onderdeel van een trilogie, nog eens overleest, wordt
getroffen door het grote verschil in stijl en karakter met haar jongste werk.
'House of splendid isolation' is, vindt ze ook zelf, een veel gecompliceerder
boek dan haar meer conventioneel gecomponeerde eersteling, veel sterker ook een
mengeling van persoonlijke en politiek elementen, is filosofischer, ernstiger.

Het heeft een "stoutmoediger' stijl: "Ik bewonder romanschrijvers als Dickens,
Thackeray, Tolstoj, van wie we veel hebben geleerd en van wie we nog elke dag
leren. Maar mensen van nu weten veel meer, door tv, door film en leiden een veel
jachtiger bestaan. Dat betekent dat een schrijver selectiever moet zijn, minder
details hoeft te vermelden. Daarmee pleit ik niet voor een jachtig soort proza,
het moet perfect blijven, maar ik vind wel dat een schrijver, zoals een
filmmaker, veel moet wegsnijden. Dat heb ik dan ook met dit boek gedaan.'

Het boek maakt het de lezer, althans in het begin, niet gemakkelijk. In korte,
elkaar abrupt opvolgende scenes, switchend van heden naar verleden, wordt de ene
na de andere figuur ten tonele gevoerd. Sommigen bljken later een essentiele rol
in het verhaal te spelen - de terrorist, de vrouw in wier huis hij zijn
toevlucht zoekt, de politieman -, anderen blijken geruisloos van het toneel
verdwenen. Tussen de nog vrij jonge terrorist en de door hem gegijzelde oudere
vrouw, een weduwe, eenzaam levend in haar grote vervallen huis, ontstaat een
band die ertoe leidt dat de vrouw hem niet bij de politie aangeeft, ofschoon ze
daar zeker de kans toe krijgt. Ze verwijt hem dat hij mensen heeft gedood, heeft
verminkt, maar ze verraadt hem niet.

Het is geen politiek boek, waarin duidelijk wordt gekozen voor de ene dan wel de
andere partij in de jarenlange strijd om Noord-Ierland. "Het gaat over emoties
tegen een politieke achtergrond. Ieder politiek conflict, of het nu Belgrado of
Belfast betreft, heeft zowel emotionele als politieke aspecten.'

Ze beantwoordt met een nadrukkelijk 'ja absoluut' de vraag of ze zich betrokken
voelt bij wat zich in Noord-Ierland afspeelt. Je kunt de schuld niet op een
partij schuiven, maar vaststaat dat "de katholieke bevolking van Noord-Ierland
heel slecht, onwaardig, is behandeld door Engeland. Ze heeft dat lange tijd
verdragen, maar uiteindelijk kwam het tot een uitbarsting. Er wordt ten onrechte
beweerd dat Ierland in 1922 volgens de wil van de meerderheid in tweeen werd
gedeeld.'

De protestantse unionistische leiders hebben zich volgens haar 'ingegraven' in
hun loopgraven, terwijl zowel vele protestanten als katholieken op het hele
Ierse eiland in vrede zouden kunnen en willen samenleven. Maar daarvoor is 'big
thinking' nodig, of iemand als De Klerk in Zuid-Afrika, die op een gegeven
moment heeft gezegd: kijk, we vinden het misschien niet prettig, maar dit is de
toekomst. "Op de muren in Ulster staat het motto No surrender. Maar het leven
behelst juist een voortdurende overgave, uitademen is al een overgave. Ben ik
emotioneel? Nee, dat woord gebruik ik liever niet, want daarmee wordt vaak
onhelderheid bedoeld en ik heb hier een heel helder standpunt over. Ik ben
gepassioneerd.'

Edna O'Brien is van katholieke origine, opgevoed als een "zeer vroom en angstig
katholiek'. De gedachte dat "God ons zal straffen' is ze, zegt ze half lachend,
half in ernst, nooit helemaal kwijtgeraakt. Haar moeder was diep, "bijna
middeleeuws', religieus. Zelf gelooft ze in "een God', en beschouwt ze zich als
een "spiritueel persoon'. Ze verwerpt de opvattingen van het Ierse
rooms-katholieke episcopaat over scheiding en abortus: "Die zijn werkelijk
afschuwelijk.'

Evenals Caithleen uit 'The Country Girls' heeft ze op een door nonnen geleide
school gezeten, tachtig meisjes, veertien nonnen, in een gebouw dat leek op een
stenen vesting. De enige man die ze zagen, was de priester die er de mis opdroeg
en die, in zijn mooie gewaden en omgeven door brandende kaarsen, een mengeling
van een hemelse en aardse God leek. Een onnatuurlijke, ongezonde gemeenschap,
vindt ze. Wandelend langs het meer, door het nabijgelegen stadje, voelde ze zich
een balling in haar eigen land.

"Je zag mensen een boekwinkel binnengaan, je zag ze fietsen, je zag vrouwen op
hoge hakken, en je had het idee dat dit een leven was waaraan jij nooit deel zou
hebben. In Ierland liggen mijn wortels, mijn inspiratie komt er vandaan, soms
mijn irritatie, ik bemin het, en soms ook niet, maar of ik nu daar woon of
ergens anders, ik voel me af en toe een balling. Ik denk dat dat voor de meeste
schrijvers geldt, waar ze ook wonen. De noodzaak, de drang om te schrijven, komt
voort uit het gevoel een buitenstaander te zijn en uit het verlangen de woorden
te vinden die het leven betekenis, glans, kleur, diepte geven.'

Ook 'Huis van volmaakte eenzaamheid' (waarvoor ze sprak met guerrillastrijders
in de gevangenis) bevat min of meer autobiografische elementen. Een heel
concreet voorbeeld daarvan is het 'dagboek van een soldaat' uit 1921: dat is
afkomstig van haar oom, die werd gedood in de Ierse vrijheidsstrijd van toen. In
Josie, een van de twee hoofdfiguren, zit iets van haar moeder, maar meer
eigenlijk van haar "moeders moeders, van een soort matrix, een Ierse oermoeder.
In Josie zit een deel van mij, maar dat geldt ook voor de mannelijke
hoofdfiguur. Je kunt geen karakter beschrijven zonder dat je een paar elementen
daarvan in jezelf hebt. De karakters in een boek vormen een amalgaam van mensen
die je kent en die je niet kent. Ik geloof er heilig in dat onze voorouders, die
we niet kennen, heel sterk in ons aanwezig zijn, van invloed zijn op onze
gevoelens, op onze keuze voor bepaalde bloemen, voor de kleur van de lucht, voor
de mannen of vrouwen op wie we verliefd worden, dat ze aanwezig zijn in de
gebeden die we zeggen.'

Josie bekoopt haar zwijgzaamheid jegens de politie tenslotte met de dood. Van
feministische zijde is Edna O'Brien wel eens verweten dat het met de vrouwen in
haar boeken vaak slecht afloopt, dat ze in de steek worden gelaten, eenzaam
zijn. Ze heeft zeker waardering voor het feminisme, maar "niemand, feminist of
masculinist, mag mij opleggen wat ik moet schrijven'. En: "De meeste mensen die
nadenken zijn eenzaam, of het nu mannen of vrouwen betreft. En ja, ik heb
inderdaad verhalen geschreven waarin mannen de vrouwen die hen beminnen,
verlieten. Dat heeft Flaubert ook gedaan, Tolstoj ook. En die zijn er niet om
bekritiseerd. Mij gaat het erom dat wat je schrijft emotioneel en artistiek
integer is. Je moet oprecht zijn, trouw aan je innerlijke stem. Niemand buiten
mij kan mij, of welke schrijver ook, vertellen wat die innerlijke stem zegt.'

En een tikkeltje spottend, een tikkeltje dreigend, kondigt ze aan dat haar
volgende boek, dat 'Down by the river' zal heten en natuurlijk in Ierland
speelt, diezelfde motieven zal bevatten: "the old dark themes'.

Schrijfster Edna O'Brien, wonend in Engeland, maar altijd een Ierse gebleven.
FOTO ARNO LANGERAK

Kunst en Cultuur ; Kunst ; Taal- en Letterkunde ; Literatuur

LOAD-DATE: May 9, 2003

LANGUAGE: DUTCH

                © 1995 PCM Uitgevers B.V.  All rights reserved.

                              134 of 200 DOCUMENTS

                                 de Volkskrant

                               September 15, 1995

De echtgenote en de maitresse Breyten Breytenbach, schilder, dichter, schrijver,
politiek activist, zou het liefst musiceren

BYLINE: JANNY GROEN

SECTION: Pg. 13

LENGTH: 2500 words


Morgen krijgt hij uit handen van staatssecretaris Aad Nuis van Onderwijs,
Cultuur en Wetenschappen de Jacobus van Looyprijs voor zijn dubbeltalent als
schilder en schrijver. Maar de Zuidafrikaan Breyten Breytenbach (56) staat ook
bekend als anti-apartheidsactivist. Hij was, zegt hij, verslaafd aan de
politiek. Het was een drug, waarvan hij probeert af te kicken. Nu wil hij alleen
nog maar schrijven en vooral schilderen. Puur voor zijn plezier. Gesprek met een
gemankeerd musicus, die schildert 'tot de hand gaat zingen' en dicht om in zijn
poezie te kunnen dansen.

EEN televisieploeg van de KRO heeft hem zojuist gefilmd op de bovenste
verdieping van de Verweyhal aan de Grote Markt in Haarlem. En
dichter-schrijver-beeldend kunstenaar Breyten Breytenbach (56) is geirriteerd.
De crew dwingt hem opnieuw in de rol van politiek activist, herinnert hem aan de
zeven jaar die hij als gevangene van het apartheidsregime in Zuidafrikaanse
kerkers doorbracht. Altijd weer wordt hij in een adem genoemd met de
Zuidafrikaanse politiek.

De kunstenaar beseft heel goed dat hij die automatische koppeling zelf tot stand
heeft gebracht. L'art pour l'art was nooit zijn adagium. En hoewel hij zich bij
zijn schrijversdebuut in 1964 nog neutraal introduceerde met 'Dames en Here,
vergun my om u voor te stel aan Breyten Breytenbach, die maer man met die groen
trui (. . .) kyk, hy is skadeloos, wees hom tog genadig', ontwikkelde hij zich
al snel tot het politieke geweten van de Afrikanerstam.

Bij Breytenbach liep de politiek de kunst voortdurend voor de voeten. Als
student aan de Michael School of Fine Arts, begin jaren zestig in Kaapstad, deed
hij mee aan betogingen en stakingen en tekende hij petities. Hij werd lid van
Okhela, de blanke vleugel van de anti-apartheidsbeweging ANC, werd gearresteerd
en tot negen jaar gevangenis veroordeeld (waarvan hij er zeven uitzat), schreef
na zijn vrijlating De ware bekentenissen van een witte terrorist, een bitter
literair-politiek document dat als een scherf bleef hangen in de geest. 'Van
degenen die nu aan de macht zijn kan men zeggen dat ze niet alleen bezig zijn
hun eigen ondergang zeker te stellen (in een orgie van zichzelf in standhoudende
onderdrukking), maar dat ze ook zoveel draketanden zaaien dat de uiteindelijke
vorming van een nieuwe, levensvatbare staat zeer moeilijk, zo niet onmogelijk
zal zijn', orakelde hij in 1984.

Nog onlangs, in januari van dit jaar bij het uitspreken van de Den Uyl-lezing,
presenteerde hij zich als een politieke analyst. Met een vlijmscherp scalpel
fileerde hij de Zuidafrikaanse samenleving en kwam (wederom) tot pessimistische
conclusies. Hij zei te vrezen dat de toekomst van zijn vaderland in bloed
gedrenkt zal zijn, in weerwil van de democratisering van Zuid-Afrika en het
charisma van super-politicus Nelson Mandela.

Maar in de Den Uyl-lezing klinkt wel enige politieke matheid door: 'Ik besef, ik
ben aangekomen met dezelfde vermoeide analyses, de oude schorre verwensingen, de
afgezaagde demagogische leuzen. Het is eenvoudig om te wijzen op dat wat
verkeerd is en veel moeilijker om jezelf een betere kant op te sturen. En
natuurlijk maakt gekrab aan oude littekens ze niet minder pijnlijk.'

Al eerder in 1993 in een rede in Stockholm had hij zijn politieke alter ego naar
'het hondehok' verbannen. 'Voor mij is schrijven een voortzetting van
schilderen, zoals schilderen een verlengstuk van schrijven is; ik geef mij niet
aan het ene over ten koste van het andere, noch verduidelijk ik de ene
uitingsvorm door middel van de andere. Je zou kunnen zeggen dat wij met z'n
drieen in hetzelfde bed slapen - met mij in het midden - en dat de deken te
klein is om ook nog de politiek te omvatten.'

Geconfronteerd met deze uitspraak en met zijn toch enigszins onredelijke
irritatie over de handelwijze van de televisieploeg, zegt hij mild dat hij zich
verstrikt voelt in de verwachtingen die mensen van hem hebben en dat hij zich
met alle macht uit die beknelling probeert te bevrijden. Hij geeft toe: zijn
irritatie wortelt ook in eigen onmacht.

'Je zou kunnen zeggen dat ik lid ben geworden van de AA, Activists Anonymous. Ik
ben uiteindelijk gaan beseffen dat de drug die politiek heet, mijn leven aan het
verwoesten was. Als je midden in de nacht zwetend wakker wordt met (de
ANC-strijdkreet) Amandla op de lippen, dan is het erg uit de hand gelopen, dan
ben je verslaafd, moet je afkicken. En ik kan nu al zeggen dat dit nieuwe leven
zonder politiek buitengewoon aangenaam is. Het is alsof je stopt met roken en
plotseling weer allerlei geuren ruikt. Ik begin weer het parfum van verf en
poezie op te snuiven.

'Of ik moeiteloos van de drug kan afblijven? Nee, natuurlijk niet. De verleiding
is groot. Soms smokkel ik een beetje en als een ex-alcoholverslaafde neem ik
heel stiekem een slokje. Maar toch, sinds kort slaag ik er aardig in de politiek
aan de professionals over te laten. En die doen nu in Zuid-Afrika wat politici
altijd doen, ze zijn druk bezig om politieke ideeen en morele standpunten aan de
man te brengen. Om, zoals dat zo mooi in het Afrikaans heet, kak droog te maak.'

Hij haalt diep adem, laat de frele borstkas zwellen en onderstreept zijn woorden
herhaaldelijk met een ironische lach, alsof hij zijn uitspraken onmiddellijk wil
relativeren. 'Het is echt fantastisch om bevrijd te zijn van de druk en ook de
behoefte alles wat je doet in een politiek kader te plaatsen. Ik voel me als
herboren, kan me nu eindelijk geheel, en puur om het plezier, aan het schrijven
en schilderen overgeven.'

Overigens heeft de politiek hem nooit belet te schrijven, dichten, schilderen.
Zonder die activiteiten had hij in de gevangenis nooit kunnen overleven. Hij
maakte daar een serie tekeningen, in 1980 gepubliceerd in Vingermaan, waaruit
angst spreekt en weerzin: een nachtmerrie vormgegeven. Hij schreef er Voetskrif,
een bundel poezie met het veelbetekenende gedicht 'Help', waarin titel en tekst
samenvloeien: 'Help'. Hij produceerde Spiegeldood, over het gevoel van een
spiegel die naar zichzelf kijkt. En Driftpoint, een essay over wat schrijven
voor hem betekent. Het vervolg daarop: Over de edele kunst van het wandelen in
Niemandsland (Zuid-Afrika). En daar weer een vervolg op: Pi-Ku'an, of Zen en het
leven in de gevangenis.

Schrijven en tekenen waren een soort loutering voor hem; alleen zo kon hij zijn
ervaringen verwerken. 'Het is belangrijk alles naar boven te halen; dat wat je
laat zitten zal gaan etteren en zweren, als de bloedzuigende kop van de luis die
je van je huid verwijdert', schreef hij in De ware bekentenissen.

Het is de enige manier waarop hij uberhaupt kan leven, stelt collega Henk van
Woerden in zijn bijdrage aan de bundel Uit de eerste hand: schilderijen,
tekeningen en essays. 'Breytenbach leeft met de dwang verhalen te vertellen, te
schilderen, telkens opnieuw op reis te gaan, of anders in het niet te
verdwijnen.'

Voor die drang, dat dubbeltalent, krijgt hij morgen in de Verweyhal in Haarlem
de Jacobus van Looyprijs uitgereikt. Bij diezelfde gelegenheid wordt een
overzichtstentoonstelling van zijn schilderijen en poezie geopend door Adriaan
van Dis, die ook de poezie vertaalde (uit het Afrikaans) van de deze week
verschenen bundel Landschappen van onze tijd, vermaakt aan een beminde. De
Jacobus van Looyprijs wordt om de vijf jaar uitgereikt en is eerder toegekend
aan Armando (1985) en Lucebert (1990). Breytenbach's wereld, zo stelt de jury in
haar rapport, 'wordt gedomineerd door paradoxen en tegenstrijdigheden. De
kunstenaar is tegelijkertijd de schepper en de ontrafelaar van illusies. Hij is
het middelpunt van een spiegelspel, waarin hij virtuoos jongleert met beelden en
associaties. (. . .) Hij gebruikt, parodieert en transformeert in tekst en beeld
citaten van anderen; hij arrangeert weefsels van traditionele en persoonlijke
mythen en symbolen.'

Tekst en beeld, schrijver en schilder. Wat is hem het liefst? Breytenbach
aarzelt en laat (weer) de ironie in zijn ogen dansen. 'De schrijver en schilder
zijn als het ware de echtgenote en de maitresse. Ze zijn even belangrijk, maar
met elkaar kunnen ze slecht overweg. Als ik het echt voor het zeggen had, zou ik
schilderen en slechts af en toe schrijven. Maar het is niet makkelijk om als
professioneel schilder de kost te verdienen.

'Want wat belangrijk is in deze wereld wordt vooral verbaal en vrijwel nooit
visueel tot uitdrukking gebracht. De schilder behoort niet langer tot diegenen
die vorm geven aan de publieke perceptie, de schrijver eens te meer. En dat is
zo ondanks de populariteit van de televisie, of misschien wel dank zij de tv.
Het is net als met een mooie vrouw die een enorm groot huis bewoont, en
plotseling vindt een invasie plaats van een groep luidruchtige, ongeletterde,
wrede en lichtzinnige vrouwen. Die mooie vrouw wordt dan volstrekt onzichtbaar.'

Breytenbach meent dat ook de schilder in hem onzichtbaar is. Althans, de diepere
betekenis van zijn beelden blijft vaak verborgen. 'Voor mij is een schilderij de
langzame vertaling of metamorfose van het bewustzijn. Het vergt iets van de
toeschouwer, die moet moeite doen om het beeld te doorgronden. Dergelijke
beelden worden tegenwoordig overspoeld door de oppervlakkigheid, door de
babyshows en het gebrabbel van de televisie. Het is een groot kwaad die tv. Zij
vernietigt het geheugen, de fantasie, schotelt slechts geheel voorgekauwde
maaltijden voor, junk food.'

SCHRIJVEN, zegt hij, doet hij vooral om de wereld te ordenen, om greep te
krijgen op de dingen die om hem heen gebeuren. 'Het is een moeizaam en langdurig
proces en daar krijg je kramp van in lichaam en geest. Pas als het proces is
afgerond, als het werk klaar is, kun je weer vrij en zorgeloos ademen.
Schilderen daarentegen is een heel plezierige, fysieke, non-intellectuele
ervaring. Je schildert op je gevoel, kiest - vaak willekeurig - kleur,
structuur, een toon.'

Zijn schilderijen wil hij liever niet en kan hij ook niet verklaren. Hij
schildert associatief: kleurige beeldweefsels. Een man met een drol op zijn
hoofd; een duivel met buffelkop die langs een rij cypressen loopt; een boom met
hoofden en engelachtig aapjes in plaats van bladeren en vruchten; een zwarte
vrouw met een blanke man, een kraai als vijgeblad en boven het hoofd van de
vrouw een zwevende brandende gleufhoed. Zijn het koortsdromen, nachtmerries? En
waarom keren beelden van vogels, paarden, apekoppen, hoeden, vuur en maskers zo
vaak terug? Hebben die symbolen specifieke betekenis?

Breytenbach bereidwillig: 'Het zijn spiegels, die voor ieder een ander verhaal
vertellen. De individuele reactie hangt sterk samen met de culturele bagage. Wat
heb je meegemaakt, wat heb je gelezen, gezien, gevoeld? Dat alles speelt mee in
de beleving van een schilderij. Voor mij zijn mijn tekeningen en schilderijen
vooral herinneringen.'

'Wat moet je van het land van herkomst weten om de beeldende kant van Breyten
Breytenbach's werk te kunnen plaatsen?', vraagt Van Woerden zich af in Uit de
eerste hand. Het antwoord van de schilder is kort. 'Niets. Het is niet van
belang de beelden te begrijpen. Je moet ze ervaren.'

DAT GELDT ook, zegt hij, voor zijn poezie. 'Het schrijven van poezie is geen
intellectuele bezigheid, althans niet voor mij.' Breytenbach dicht zoals hij
schildert: associatief, intuitief, zoekend naar ritmen, structuren, klanken. Hij
dicht woordweefsels, waarin het niet gaat, benadrukt hij, om de betekenis van de
woorden:

de maan is gevallen en de sterren

zijn gesnoten, vogels deftig in grijze

feesttooi uiten een haastige groet van zilveren

olijf tot groene kurkeik. bij Don Ve cino

kraait een bantammer onder de lege vijgeboom,

wijd en veel verder naar het noor den, dicht bij de grens

(Uit Landschappen)

'Er is een prachtige uitspraak van Matisse, die voor mij grote betekenis heeft.
Hij zei: 'Ik schilder tot dat de hand zingt.' En soms werkt het zo, bij het
schilderen en bij de poezie. Als je de technieken beheerst, als je de horden van
het bewust kiezen hebt genomen en niet meer denkt aan goede of foute
beslissingen, dan kan de hand gaan zingen. En het allermooiste is als je in een
schilderij of een gedicht kunt dansen.'

Muziek is zijn voornaamste inspiratiebron. Hij wil wel toegeven dat het zijn
grootste droom was musicus te worden. 'Alle schilders zijn gemankeerde musici.
Met muziek bespeel je de toppen van het gevoel, bereik je de totale abstractie.
Musici staan niet met de voeten op aarde, ze zweven ergens tussen de mensen en
de engelen in. Maar ik kan geen muziek maken, helaas, dat talent ligt ver buiten
mijn bereik. Ik laat me bij het schilderen en dichten wel altijd door muziek
inspireren. Niet door disco en die moderne high-tech-kauwgommuziek, maar door
klassieke muziek, jazz, pop, folk. . . dan zie ik me al met een Stetson op en
sporen aan de laarzen door Texas stappen. En door Afrikaanse muziek natuurlijk.
Dollar Brand, Youssou N'Dour, a cappella-zang, Senegalese drummers. Niets is
beter om de fantasie te prikkelen.'

Als hij naar zijn schilderijen kijkt weet hij precies waar hij ze gemaakt heeft
en met welke muziek op de achtergrond. 'Muziek en de omgeving, het landschap,
dringen in mijn werk door. Grijs en blauw, dat is Parijs. Geel en rood Spanje.
Soms sluipen de invloeden er ongemerkt in. Een dame die aan de universiteit van
Stellenbosch promoveert op een onderzoek naar de relatie tussen mijn poezie en
bepaalde muziek, wees mij op muzikale invloeden waarvan ik me zelf niet bewust
was. Maar het klopte wel. Bepaalde gedichten waarin zij verwijzingen naar muziek
van de Beatles ontwaarde, had ik inderdaad in mijn Beatles-periode geschreven.
Soms weet je niet dat je andermans vondsten steelt. Ze zitten in je hoofd en je
gebruikt ze.'

Gevraagd naar de muzikale bron tijdens een kleine rondgang door de - op dat
moment nog niet volledig ingerichte - expositie, hult Breytenbach zich in
stilzwijgen. Het inrichten van zijn retrospectief ervaart hij als een pijnlijke
exercitie.

'Al die herinneringen, sommige uit de jaren zestig, ze geven je het gevoel oud
te zijn. Ik vind het heerlijk oud te worden, maar die oude spiegels wil ik
liever niet meer zien. Ze reflecteren vervlogen idealen, oude angsten,
verschrompelde gevoelens. Het zijn grafstenen die ik het liefst zou vernietigen.
Maar het is ook dubbel, want natuurlijk wil je je herinneringen niet echt
verliezen.'

Breyten Breytenbach, schilder, schrijver, dichter. Tot en met 26 november in de
Verweyhal, Haarlem.

Uit de eerste hand, Meulenhoff, [f] 22,50. Na 16 november [f] 29,50.

Landschappen van onze tijd, vermaakt aan een beminde, Meulenhoff, [f] 34,90.

Denkend Vuur (essays), verschijnt in november, Meulenhoff, [f] 39,90.

Breyten Breytenbach: 'Ik kan weer het parfum van verf en poezie opsnuiven.'FOTO
DANIEL KONING - DE VOLKSKRANT La famille sainte (1990). Zonder titel,
potloodtekening uit de gevangenisperiode. Painting the Eye (1993).

Creatieve beroepen ; Economie ; Beroepsgroepen

LOAD-DATE: May 6, 2003

LANGUAGE: DUTCH

                © 1995 PCM Uitgevers B.V.  All rights reserved.

                              135 of 200 DOCUMENTS

                                    De Stem

                               September 15, 1995

SECTION: 3e pagina van cultuurkatern op vrijdag (enz), Alle edities, Pg. 3

LENGTH: 3462 words


Breyten Breytenbach (1939) ontvangt morgen de vijfjaarlijkse Jacobus van -
Looy-prijs voor zijn dubbeltalent van schilder en schrijver. In de Verweyhal in
Haarlem wordt die dag een overzichtstentoonstelling van zijn werk geopend en bij
uitgeverij Meulenhoff verschijnen drie boeken: Uit de eerste hand (een
monografie), Landschappen van onze tijd, vermaakt aan een beminde (gedichten) en
Denkend vuur (essays). Behalve kunstenaar is Breytenbach jarenlang symbool
geweest van de anti-apartheidsstrijd. Zeven jaar zat hij wegens terrorisme in
een Zuidafrikaanse gevangenis.

Breyten Breytenbach, schilder en schrijver, na de apartheid

  'Ik ben af van alle zekerheden'

  Door Peter van Vlerken

Breyten Breytenbach draagt rode schoenen. Gebogen over een vel papier, zit hij
op zijn knieen op een tafel. In zijn (linker)hand een penseel. Om hem heen verf.
Hij schildert figuren, teksten. Nog niet alle werk voor de tentoonstelling is
klaar. Als ik me aan hem voorstel is hij zichtbaar verstoord. Hij raadpleegt
zijn afsprakenlijst. Iets is er misgelopen.  "Verdomme", klinkt het.

Maar, om het op zijn Zuidafrikaans te zeggen: alles sal reg kom. Tijdens een
lunch toont Breytenbach zich een man van veel gezichten: meegaand, ernstig,
humoristisch, gespeeld boos, oprecht verontwaardigd, controversieel,
relativerend, eenvoudig, gecompliceerd, ironisch, provocerend, verfijnd en grof.
Grof, zoals de ongepolijste waarheid grof kan zijn. Bovenal is Breytenbach
bijzonder aardig.

Voor het eerst wordt in Haarlem Breytenbachs complete serie gevangenistekeningen
getoond. Alle verschrikkingen, zoals eerder beschreven in zijn boek De ware
Bekentenissen van een witte Terrorist, komen aan bod, van (zelf)moord,
verkrachting en marteling, tot kannibalisme aan toe.

Toen Mandela vrij kwam, vertelde hij dat hij bloemen had gekweekt in de
gevangenis. Dat leek een metafoor. Alsof hij wilde zeggen dat uit iets
verschrikkelijks iets moois kan bloeien. Had u een dergelijk gevoel bij het
maken van tekeningen?

"Dat werd vroeger de roos op de mesthoop genoemd. Nee. Ik teken niet om iets
moois te maken. Wat ik in de gevangenis deed, verschilt niet veel van het werk
daarvoor of daarna. Natuurlijk waren de omstandigheden intenser, omdat het de
enige activiteit was die ik tot mijn beschikking had. Tekenen, schilderen en
schrijven zijn pogingen om tot een beter begrip te komen van wat er met mij
gebeurt, van de omgeving waarbinnen ik leef."

Stoort het u dat uw werk mooi gevonden wordt?

"Hoegenaamd niet. Maar dan vraag ik me af: wat bedoelt men met mooi? Het is
altijd anders voor verschillende mensen. Ik zou niet kunnen zeggen of ik een
Breitner of een Van Gogh mooi vind. Mooi is zo'n vaag begrip."

Ik bedoel zoals men een foto uit de oorlog mooi kan vinden. De intrigerende
tegenstrijdigheid dat er iets verschrikkelijks wordt afgebeeld, terwijl er
tegelijkertijd sprake is van esthetische schoonheid.

"Een betere benadering is dat het werkt. Het heeft samengebalde kracht, zin,
zonder dat het te herleiden is tot een conventionele uiteenzetting van wat het
betekent. Er is bij sommige kunstenaars de neiging om mooie dingen te maken die
mooi passen aan de muur. Ik heb er begrip voor, maar ik heb er geen talent voor.
Toch ben ik verbaasd hoeveel schilderijen van mij toch decoratief zijn, gemaakt
met een doelbewuste poging de kleuren mooi samen te laten gaan.

Misschien ben ik een estheet zonder dat ik mezelf ervan bewust ben. Maar het zou
een misleiding zijn om te zeggen: kom naar mijn tentoonstelling kijken, want
daar vind je iets dat past bij je gordijnen."

U ziet voor het eerst alle gevangenistekeningen terug. Is het voor uw
gemoedsgesteldheid niet beter te vergeten dan te herinneren?

"Dat is absoluut onmogelijk natuurlijk. Maar ik kijk er niet te sterk naar.  Het
is zo terneerdrukkend dat ik verkies om niet te weten. Afgezien van de inhoud is
er ook het feit dat ik opeens besef: heb ik al zoveel gedaan? Het is zo'n
aandikking, zo'n opeenstapeling van sporen in mijn leven. Pft... Ik krijg het
gevoel: ben ik al zover gelopen? Een retrospectief tijdens je leven is niet aan
te bevelen. Het pensioengevoel dat je ervan krijgt..."

  Bewijs

Breytenbach vertelt dat zijn gevangenistekeningen behouden zijn gebleven doordat
de politie ze onderschepte en vasthield als bewijs dat hij, onverbeterlijke
terrorist, bezig was met illegale activiteiten. "Bij het tweede proces had mijn
advocaat het geluk ze te kunnen terugeisen. Korte tijd later zijn ze het land
uitgegaan. Hoe weet ik ook niet."

Het is van een ongelooflijke ironie, dat ze hier in het museum gehangen kunnen
worden dankzij uw gevangenisbewaarders.

"Er is voor het eerst een schilderijtje te zien dat ik in de gevangenis heb
gemaakt op verzoek van een kolonel van de veiligheidsdienst. Zijn dochter
studeerde kunst en wilde absoluut een schilderij van mij hebben. Ik sprak met
hem af dat hij genoeg materiaal naar mijn cel zou smokkelen voor drie
schilderijen. Een voor hem, een voor mijn vrouw en een voor mijn broer. Hij
moest een bewaarder omkopen. Daarna heeft hij geprobeerd ze alledrie voor
zichzelf te houden. Toen ben ik naar een van zijn collega's gegaan en heb gezegd
dat die enge vent mijn schilderijen gestolen had. Dat werd een heel gevecht.
Uiteindelijk kreeg ik ze terug."

Heeft u er niet de pest in dat u bekender bent geworden door uw politieke
activiteiten dan door uw kunst?

"Absoluut. Ik werd echt schizofreen. Ik was in het geheim bezig met mijn ware
leven en in het openbaar - wat ook belangrijk was, daar gaat het niet om - met
politiek. De mensen van de anti-apartheidsbeweging wilden niks weten van
gedichten of schilderijen. En die wel een gedicht lazen, waren boos: 'Er staat
niets in over Zuid-Afrika. Niets over apartheid. Hoe durf je dat te doen. Dat
mag niet. Oppassen jongen. Laat zien wat we willen zien en wat we reeds weten.
Sus ons geweten. We staan aan de goeie kant'. Het was niet normaal.

Morele politiek is makkelijk. Het is oppervlakkig om de kant van de goeien te
kiezen en tegen de slechten te zijn. Wij waren helden. Het is simpel om een held
te zijn. Scheppend werk is heel iets anders. Genuanceerder, complexer,
veelduidiger, ambivalenter."

  Naiveteit

Breytenbach werd gearresteerd en tijdens een omstreden proces tot negen jaar
veroordeeld, nadat hij vanuit zijn ballingsoord Parijs was teruggegaan naar
Zuid-Afrika om contact te leggen met de ondergrondse beweging. Hem werd - en
waarschijnlijk niet ten onrechte naiveteit verweten.

Is naiveteit eigenlijk niet essentieel voor een kunstenaar?

"Zeker. Het is niet goed om te naief te zijn, maar een gezonde dosis naiveteit
is heel handig. Elisabeth Eybers heeft eens geschreven dat je, om een gedicht te
maken, tegelijkertijd gezond en ziek genoeg moet zijn. Om het anders te stellen:
je moet slim en dom zijn. Slim, omdat het een intellectuele activiteit is. Dom
omdat je gelooft dat het de moeite waard is om het te doen, terwijl het geen
verschil maakt. Waarom er tijd aan vermorsen? Ga op een bank werken! Word
journalist!"

Dat lijkt me ook niet direct aan te raden.

"Nou goed. Wat ik maar wil zeggen is dat ik liever schilder of schrijf dan dat
ik intelligent werk doe. Ik had best bankier of journalist willen zijn, maar
omdat het mij niet lukt, ben ik gewoon schilder en dichter."

Heeft u met de afschaffing van de apartheid niet een belangrijke inspiratiebron
verloren?

"De apartheid is nooit een inspiratiebron geweest. Wel het thema van veel
essays. Het was natuurlijk de textuur van het sociale leven in Zuid-Afrika,
waardoor een aantal zeer essentiele vragen aan bod kwam. De kwesties van
gerechtigheid, van revolutie al dan niet, van metamorfose. Maar dat gaat voort.
Nu spelen de kwesties van identiteit en cultuurverschil. Hoe leeft men in een
groter verband samen met een gedeelde tegenwoordigheid en een gedeelde toekomst?

Voor mij is het een enorme verlichting om van de apartheid af te zijn. De druk
op mij als schrijver en schilder om mijn werk ter beschikking te stellen aan een
politiek proces, is nu veel minder. Maar zoals het voor jullie nooit mogelijk
zal zijn om niet-Nederlander te zijn, zo zal ik nooit de kans krijgen om niet
heel sterk beinvloed te blijven door Zuid-Afrika. Niet alleen door de
geschiedenis, ook door het land, het licht, de contrasten, de leegheid en de
enormiteit daarvan. Dat is een gegeven, geen voordeel en geen nadeel. Een vogel
zingt zoals hij gebekt is. Dit is mijn bek toevallig."

  Rood

Zijn schilderijen staan nog schots en scheef in de museumzaal. Ik zie een man
die een afgehakt paardehoofd draagt. Ik zie huiveringwekkende, Francis
Bacon-achtige gedrochten. Ik zie apekoppen, mensen met maskers en hoeden. Ik zie
Breytenbach zelf, afgebeeld in wezensvreemde situaties. Het lijken allemaal
droombeelden.

U schreef in een open brief in De Volkskrant, vlak voor de verkiezingen, dat
alleen vergoten bloed Zuid-Afrika nog kleur lijkt te kunnen geven. Ik had
verwacht veel rood te zien op uw schilderijen.

"U schrijft toch ook niet in uw krante-artikelen wat u thuis aan tafel zegt, of
wel? Ik ga niet rood schilderen. Misschien is juist een helder, giftig groen
veel doeltreffender. Als je schildert of gedichten maakt, hoef je je niet te
laten sturen.

Ik ben misschien ook niet lang genoeg in Zuid-Afrika geweest als schilder.
Zuidafrikaanse schilders hebben volgens mij zo weinig succes omdat het land zo
ver af staat van de Europese schildertraditie. De natuur is zo overweldigend.
De winden zijn zo sterk, de oceanen zo groot, de bergen zo hoog en de woestijnen
zo bar. Ze hebben de juiste buisjes kleuren niet."

U wilt vooral ook het dierlijke in de mens verbeelden. In de Afrikaner
natuurlijk...

Zonder ook maar een grijns op zijn gezicht te trekken, zegt Breytenbach: "Dat
heeft te doen met Nederland. Ik vind Nederland zo'n dierlijk land. Zo wreed. Zo
vol verscholen racisme. Terwijl de mensen zo politiek correct zijn, trappen ze
op elkaar in en steken elkaar een mes in de rug. Dat is allemaal Nederlandse
thematiek." Universele thematiek dus.

"Hoe moet ik dat weten? Het is een verstrengeling van persoonlijk, filosofisch,
omgevingsgebonden en waarschijnlijk ook sociaal bewustzijn. Maar het
eindresulaat is niet direct herleidbaar tot de realiteit. En dan zou ik ook nog
moeten weten of er een herkenbare, afzonderbare werkelijkheid bestaat die voor
iedereen geldig is. De Klerk denkt geen seconde dat hij een klootzak is geweest.
Mandela wordt door zijn eigen mensen de chocolate prince genoemd. Hoe ga je tot
een vergelijk komen met die dingen?

Een kunstenaar probeert met zijn bagage, die grotendeels persoonlijk is en
misschien zelfs in bepaalde mate genetisch bepaald, met wat hij heeft geleerd en
opgepakt en opgeteld onderweg en met de wisselwerking tussen wie en wat hij is,
zichzelf te scheppen en zijn omgeving te herscheppen."

U schildert veel vogels. Vogels, vliegen, vrijheid...

"In het begin deed ik dat omdat ik ze zo mooi vond. Een doek is altijd in eerste
instantie lijn, vorm, licht, kleur, noem maar op. Later gebruikte ik vogels als
motief. En motieven hebben altijd resonanties bij de mensen die er naar kijken.
Maar het is allemaal zo verwarrend soms. Een duif is een vredessymbool. Er is
geen beest op aarde dat zo wreed is als een duif. Hebt u wel eens gezien hoe ze
elkaars kop openpikken, hoe afschuwelijk jaloers ze zijn? Niks vrede. Het zijn
vijandige beesten. En nog smerig ook. Ik heb er last van in mijn atelier in
Parijs. Vliegende ratten zijn het!"

Heeft de omwenteling in Zuid-Afrika u milder gestemd?

"Ik denk wel dat ik milder ben geworden. Dat heeft niets met Zuid-Afrika te
maken, maar met het biologisch proces van ouder worden. De felheid van de jeugd
is er niet meer, al kan het zo weer gebeuren. Het voorrecht van jong zijn is om
heel hard te gaan in een enkele richting. Het voorrecht van iets ouder zijn is
om te proberen allerlei dingen tegelijk te doen. Ik ben af van alle zekerheden.
Ik geloof er niet meer in." U heeft ze niet meer nodig ook?

Lachend: "Ze hebben mij niet meer nodig. Ze zijn verstandig zonder mij."

  Televisie

Als Breytenbach over Bosnie begint, slaat zijn stemming onmiddellijk om.  "Voor
een betoging tegen de oorlog daar krijg je nauwelijks iemand op de been.
Nederlandse Blauwhelmen zitten met Serviers champagne te toasten. Doe het maar.
Wij kijken wel de andere kant op. Wij verbranden wel de foto's. Het zijn toch
maar moslims. Wij zijn helemaal ontkoppeld van de dingen die vroeger van belang
waren. Onze deelname aan de verandering is om de televisie aan of uit te
zetten."

Naar aanleiding van de Franse kernproef: "Het verzet van Greenpeace is ook een
publicity-trip. Ook de goede kant heeft dikwijls een intolerante en bijna
fascistische manier van doen. Maar dat de Polynesiers, doodgewone mensen, in
opstand zijn gekomen vind ik fantastisch. Dat ze daarbij de luchthaven in brand
steken, zoveel te beter. Ze moeten heel Papeete platbranden wat mij betreft.
Dan pas komt het aan bij de arrogante Franse bewindhebbers."

Linea recta steekt hij over naar Zuid-Afrika. "Dat is altijd het spiegelbeeld
van Europa geweest. Een lekkere, geheime fantasie. In het donker van het
racisme, net als in het licht van de bevrijding. De boeren zijn nog maar net ter
aarde geslacht, of er komen donkerhuidige Europeanen aan het bewind. Dat heeft
allemaal niets met Afrika te maken. De enkelvoudige manier waarop de mensen hier
naar Zuid-Afrika kijken, maakt me absoluut razend. De luxe van op je krent te
zitten in de kapitalistische democratie van Europa en te schreeuwen dat alles in
de wereld beter kan. Ik kan dat niet aanvaarden. En dan nog huilen om Sarajevo
ook. Laat het slijten! Laat het los!"

Ik wilde u net vragen of u ook milder over de mensen bent gaan denken. Maar er
is kennelijk nog steeds weinig voor nodig om het beest in hen los te maken.

"In ieder geval het beest in mezelf. Hopelijk gaat dat nooit verloren."

U heeft veel liefdespoezie geschreven, met name over uw vrouw. Was zij de reden
dat u die gedichten kon blijven schrijven in die afschuwelijke tijd in
Zuid-Afrika?

"Zeer zeker. Liefdespoezie gaat altijd over een specifiek persoon. Het is een
vorm van uitdrukking die je niet aan een abstractie kunt richten. Door mijn
vrouw (de Vietnamese Yolande) was het mogelijk te kunnen voortgaan onder heel
moeilijke omstandigheden."

Het decor van de liefdespoezie was vaak dat van de dood. Alsof liefde en dood
hand in hand gaan.

"Dat is misschien een overdreven, voltijds bewustzijn van het voorbijgaande waar
wij mee bezig zijn." Hoe ziet u uw toekomst?

"Ik ga mijn best proberen te doen weer jong te worden. Dat lukt natuurlijk niet,
al zijn er tijden dat ik denk: de jeugd komt weer terug, de ouderdom ligt achter
me... Maar behalve dat wil ik doorgaan met schilderen. Het enige wat ik nog kan
doen is mijn manier van vliegen en vallen illustreren. En de rest maakt mij geen
flikker uit. Mijn leven is een uitbeelding van het proces van geboorte naar dood
en ik probeer dat zo eerlijk en zo verrijkend mogelijk te doen. Maar als het er
niet van komt, dan komt het niet..."

LOAD-DATE: September 21, 1995

LANGUAGE: Dutch / Nederlands

GRAPHIC: Breytenbach (breyten) grote foto

PUB-TYPE: Paper

                     Copyright 1995 VNU Dagbladengroep B.V.

                              136 of 200 DOCUMENTS

                                De Gelderlander

                               September 14, 1995

'Dit is mijn bek toevallig'

Door Peter van Vlerken

SECTION: Kunst/Cultuur, Pg. 1

LENGTH: 3294 words

HIGHLIGHT:  Breyten Breytenbach (1939) ontvangt zaterdag de vijfjaarlijkse
Jacobus van - Looy-prijs voor zijn dubbeltalent van schilder en schrijver. In de
Verweyhal in - Haarlem wordt die dag een overzichtstentoonstelling van zijn werk
geopend en bij uitgeverij Meulenhoff verschijnen drie boeken: 'Uit de eerste
hand' (een monografie), 'Landschappen van onze tijd, vermaakt aan een beminde'
(gedichten) en 'Denkend vuur' (essays). Behalve kunstenaar is Breytenbach
jarenlang symbool geweest van de anti-apartheidsstrijd. Zeven jaar zat hij
wegens terrorisme in een Zuidafrikaanse gevangenis.


Breyten Breytenbach draagt rode schoenen. Gebogen over een vel papier, zit hij
op zijn knieen op een tafel. In zijn (linker)hand een penseel. Om hem heen verf.
Hij schildert figuren, teksten. Nog niet alle werk voor de tentoonstelling is
klaar. Als ik me aan hem voorstel is hij zichtbaar verstoord. Hij raadpleegt
zijn afsprakenlijst. Iets is er misgelopen.  "Verdomme", klinkt het. Eenzelfde
vloek kan ik nog net binnensmonds houden, terugdenkend aan kilometerslange
verkeersopstoppingen op weg naar Haarlem, aan een doorwaakte nacht van bladeren
in zijn boeken, van bedenken van vragen die nog niet duizendmaal aan hem gesteld
zijn. Er valt een nieuwe ontmoeting te regelen, maar voordat het zover is,
blijkt dat Breytenbach noch wil praten over zijn gevangenschap, noch over
politiek. En dat terwijl het zoveel met zijn kunstenaarschap te maken heeft.

Maar, om het op zijn Zuidafrikaans te zeggen: alles sal reg kom. Tijdens een
lunch toont Breytenbach zich een man van veel gezichten: meegaand, ernstig,
humoristisch, gespeeld boos, oprecht verontwaardigd, controversieel,
relativerend, eenvoudig, gecompliceerd, ironisch, provocerend, verfijnd en grof.
Grof, zoals de ongepolijste waarheid grof kan zijn. Bovenal is Breytenbach
bijzonder aardig.

  Bloemen

Voor het eerst wordt in Haarlem Breytenbachs complete serie gevangenistekeningen
getoond. Alle verschrikkingen, zoals eerder beschreven in zijn boek 'De ware
Bekentenissen van een witte Terrorist', komen aan bod, van (zelf)moord,
verkrachting en marteling, tot kannibalisme aan toe.

Toen Mandela vrij kwam, vertelde hij dat hij bloemen had gekweekt in de
gevangenis. Dat leek een metafoor. Alsof hij wilde zeggen dat uit iets
verschrikkelijks iets moois kan bloeien. Had u een dergelijk gevoel bij het
maken van tekeningen?

"Dat werd vroeger de roos op de mesthoop genoemd. Nee. Ik teken niet om iets
moois te maken. Wat ik in de gevangenis deed, verschilt niet veel van het werk
daarvoor of daarna. Natuurlijk waren de omstandigheden intenser, omdat het de
enige activiteit was die ik tot mijn beschikking had. Tekenen, schilderen en
schrijven zijn pogingen om tot een beter begrip te komen van wat er met mij
gebeurt, van de omgeving waarbinnen ik leef."

Stoort het u dat uw werk mooi gevonden wordt?

"Hoegenaamd niet. Maar dan vraag ik me af: wat bedoelt men met mooi? Het is
altijd anders voor verschillende mensen. Ik zou niet kunnen zeggen of ik een
Breitner of een Van Gogh mooi vind. Mooi is zo'n vaag begrip."

Ik bedoel zoals men een foto uit de oorlog mooi kan vinden. De intrigerende
tegenstrijdigheid dat er iets verschrikkelijks wordt afgebeeld, terwijl er
tegelijkertijd sprake is van esthetische schoonheid.

"Een betere benadering is dat het werkt. Het heeft samengebalde kracht, zin,
zonder dat het te herleiden is tot een conventionele uiteenzetting van wat het
betekent. Er is bij sommige kunstenaars de neiging om mooie dingen te maken die
mooi passen aan de muur. Ik heb er begrip voor, maar ik heb er geen talent voor.
Toch ben ik verbaasd hoeveel schilderijen van mij toch decoratief zijn, gemaakt
met een doelbewuste poging de kleuren mooi samen te laten gaan.  Misschien ben
ik een estheet zonder dat ik mezelf ervan bewust ben. Maar het zou een
misleiding zijn om te zeggen: kom naar mijn tentoonstelling kijken, want daar
vind je iets dat past bij je gordijnen."

U ziet voor het eerst alle gevangenistekeningen terug. Is het voor uw
gemoedsgesteldheid niet beter te vergeten dan te herinneren?

"Dat is absoluut onmogelijk natuurlijk. Maar ik kijk er niet te sterk naar.  Het
is zo terneerdrukkend dat ik verkies om niet te weten. Afgezien van de inhoud is
er ook het feit dat ik opeens besef: heb ik al zoveel gedaan? Het is zo'n
aandikking, zo'n opeenstapeling van sporen in mijn leven. Pft... Ik krijg het
gevoel: ben ik al zover gelopen? Een retrospectief tijdens je leven is niet aan
te bevelen. Het pensioengevoel dat je ervan krijgt..."

  Bewijs

Breytenbach vertelt dat zijn gevangenistekeningen behouden zijn gebleven doordat
de politie ze onderschepte en vasthield als bewijs dat hij, onverbeterlijke
terrorist, bezig was met illegale activiteiten. "Bij het tweede proces had mijn
advocaat het geluk ze te kunnen terugeisen. Korte tijd later zijn ze het land
uitgegaan. Hoe weet ik ook niet."

Het is van een ongelooflijke ironie, dat ze hier in het museum gehangen kunnen
worden dankzij uw gevangenisbewaarders.

"Er is voor het eerst een schilderijtje te zien dat ik in de gevangenis heb
gemaakt op verzoek van een kolonel van de veiligheidsdienst. Zijn dochter
studeerde kunst en wilde absoluut een schilderij van mij hebben. Ik sprak met
hem af dat hij genoeg materiaal naar mijn cel zou smokkelen voor drie
schilderijen. Een voor hem, een voor mijn vrouw en een voor mijn broer. Hij
moest een bewaarder omkopen. Daarna heeft hij geprobeerd ze alledrie voor
zichzelf te houden. Toen ben ik naar een van zijn collega's gegaan en heb gezegd
dat die enge vent mijn schilderijen gestolen had. Dat werd een heel gevecht.
Uiteindelijk kreeg ik ze terug."

Heeft u er niet de pest in dat u bekender bent geworden door uw politieke
activiteiten dan door uw kunst?

"Absoluut. Ik werd echt schizofreen. Ik was in het geheim bezig met mijn ware
leven en in het openbaar - wat ook belangrijk was, daar gaat het niet om - met
politiek. De mensen van de anti-apartheidsbeweging wilden niks weten van
gedichten of schilderijen. En die wel een gedicht lazen, waren boos: 'Er staat
niets in over Zuid-Afrika. Niets over apartheid. Hoe durf je dat te doen. Dat
mag niet. Oppassen jongen. Laat zien wat we willen zien en wat we reeds weten.
Sus ons geweten. We staan aan de goeie kant'. Het was niet normaal."

"Morele politiek is makkelijk. Het is oppervlakkig om de kant van de goeien te
kiezen en tegen de slechten te zijn. Wij waren helden. Het is simpel om een held
te zijn. Scheppend werk is heel iets anders. Genuanceerder, complexer,
veelduidiger, ambivalenter."

  Naiviteit

Breytenbach werd gearresteerd en tijdens een omstreden proces tot negen jaar
veroordeeld, nadat hij vanuit zijn ballingsoord Parijs was teruggegaan naar
Zuid-Afrika om contact te leggen met de ondergrondse beweging. Hem werd - en
waarschijnlijk niet ten onrechte - naiveteit verweten.

Is naiveteit eigenlijk niet essentieel voor een kunstenaar?

"Zeker. Het is niet goed om te naief te zijn, maar een gezonde dosis naiveteit
is heel handig. Elisabeth Eybers heeft eens geschreven dat je, om een gedicht te
maken, tegelijkertijd gezond en ziek genoeg moet zijn. Om het anders te stellen:
je moet slim en dom zijn. Slim, omdat het een intellectuele activiteit is. Dom
omdat je gelooft dat het de moeite waard is om het te doen, terwijl het geen
verschil maakt. Waarom er tijd aan vermorsen? Ga op een bank werken! Word
journalist!"

Dat lijkt me ook niet direct aan te raden.

"Nou goed. Wat ik maar wil zeggen is dat ik liever schilder of schrijf, dan dat
ik intelligent werk doe. Ik had best bankier of journalist willen zijn, maar
omdat het mij niet lukt, ben ik gewoon schilder en dichter."

Heeft u met de afschaffing van de apartheid niet een belangrijke inspiratiebron
verloren?

"De apartheid is nooit een inspiratiebron geweest. Wel het thema van veel
essays. Het was natuurlijk de textuur van het sociale leven in Zuid-Afrika,
waardoor een aantal zeer essentiele vragen aan bod kwam. De kwesties van
gerechtigheid, van revolutie al dan niet, van metamorfose. Maar dat gaat voort.
Nu spelen de kwesties van identiteit en cultuurverschil. Hoe leeft men in een
groter verband samen met een gedeelde tegenwoordigheid en een gedeelde
toekomst?"

"Voor mij is het een enorme verlichting om van de apartheid af te zijn. De druk
op mij als schrijver en schilder om mijn werk ter beschikking te stellen aan een
politiek proces, is nu veel minder. Maar zoals het voor jullie nooit mogelijk
zal zijn om niet-Nederlander te zijn, zo zal ik nooit de kans krijgen om niet
heel sterk beinvloed te blijven door Zuid-Afrika. Niet alleen door de
geschiedenis, ook door het land, het licht, de contrasten, de leegheid en de
enormiteit daarvan. Dat is een gegeven, geen voordeel en geen nadeel. Een vogel
zingt zoals hij gebekt is. Dit is mijn bek toevallig."

  Rood

Zijn schilderijen staan nog schots en scheef in de museumzaal. Ik zie een man
die een afgehakt paardehoofd draagt. Ik zie huiveringwekkende, Francis
Bacon-achtige gedrochten. Ik zie apekoppen, mensen met maskers en hoeden. Ik zie
Breytenbach zelf, afgebeeld in wezensvreemde situaties. Het lijken allemaal
droombeelden.

U schreef in een open brief in De Volkskrant, vlak voor de verkiezingen, dat
alleen vergoten bloed Zuid-Afrika nog kleur lijkt te kunnen geven. Ik had
verwacht veel rood te zien op uw schilderijen.

"U schrijft toch ook niet in uw krante-artikelen wat u thuis aan tafel zegt, of
wel? Ik ga niet rood schilderen. Misschien is juist een helder, giftig groen
veel doeltreffender. Als je schildert of gedichten maakt, hoef je je niet te
laten sturen."

"Ik ben misschien ook niet lang genoeg in Zuid-Afrika geweest als schilder.
Zuidafrikaanse schilders hebben volgens mij zo weinig succes omdat het land zo
ver af staat van de Europese schildertraditie. De natuur is zo overweldigend.
De winden zijn zo sterk, de oceanen zo groot, de bergen zo hoog en de woestijnen
zo bar. Ze hebben de juiste buisjes kleuren niet."

U wilt vooral ook het dierlijke in de mens verbeelden. In de Afrikaner
natuurlijk...

Zonder ook maar een grijns op zijn gezicht te trekken, zegt Breytenbach: "Dat
heeft te doen met Nederland. Ik vind Nederland zo'n dierlijk land. Zo wreed. Zo
vol verscholen racisme. Terwijl de mensen zo politiek correct zijn, trappen ze
op elkaar in en steken elkaar een mes in de rug. Dat is allemaal Nederlandse
thematiek." Universele thematiek dus.

"Hoe moet ik dat weten? Het is een verstrengeling van persoonlijk, filosofisch,
omgevingsgebonden en waarschijnlijk ook sociaal bewustzijn. Maar het
eindresulaat is niet direct herleidbaar tot de realiteit. En dan zou ik ook nog
moeten weten of er een herkenbare, afzonderbare werkelijkheid bestaat die voor
iedereen geldig is. De Klerk denkt geen seconde dat hij een klootzak is geweest.
Mandela wordt door zijn eigen mensen de chocolate prince genoemd. Hoe ga je tot
een vergelijk komen met die dingen? Een kunstenaar probeert met zijn bagage, die
grotendeels persoonlijk is en misschien zelfs in bepaalde mate genetisch
bepaald, met wat hij heeft geleerd en opgepakt en opgeteld onderweg en met de
wisselwerking tussen wie en wat hij is, zichzelf te scheppen en zijn omgeving te
herscheppen."

U schildert veel vogels. Vogels, vliegen, vrijheid...

"In het begin deed ik dat omdat ik ze zo mooi vond. Een doek is altijd in eerste
instantie lijn, vorm, licht, kleur, noem maar op. Later gebruikte ik vogels als
motief. En motieven hebben altijd resonanties bij de mensen die er naar kijken.
Maar het is allemaal zo verwarrend soms. Een duif is een vredessymbool. Er is
geen beest op aarde dat zo wreed is als een duif. Hebt u wel eens gezien hoe ze
elkaars kop openpikken, hoe afschuwelijk jaloers ze zijn? Niks vrede. Het zijn
vijandige beesten. En nog smerig ook. Ik heb er last van in mijn atelier in
Parijs. Vliegende ratten zijn het!"

Heeft de omwenteling in Zuid-Afrika u milder gestemd?

"Ik denk wel dat ik milder ben geworden. Dat heeft niets met Zuid-Afrika te
maken, maar met het biologisch proces van ouder worden. De felheid van de jeugd
is er niet meer, al kan het zo weer gebeuren. Het voorrecht van jong zijn is om
heel hard te gaan in een enkele richting. Het voorrecht van iets ouder zijn is
om te proberen allerlei dingen tegelijk te doen. Ik ben af van alle zekerheden.
Ik geloof er niet meer in." U heeft ze niet meer nodig ook?

Lachend: "Ze hebben mij niet meer nodig. Ze zijn verstandig zonder mij."

  Televisie

Als Breytenbach over Bosnie begint, slaat zijn stemming onmiddellijk om.  "Voor
een betoging tegen de oorlog daar krijg je nauwelijks iemand op de been.
Nederlandse Blauwhelmen zitten met Serviers champagne te toasten. Doe het maar.
Wij kijken wel de andere kant op. Wij verbranden wel de foto's. Het zijn toch
maar moslims. Wij zijn helemaal ontkoppeld van de dingen die vroeger van belang
waren. Onze deelname aan de verandering is om de televisie aan of uit te
zetten."

Naar aanleiding van de Franse kernproef: "Het verzet van Greenpeace is ook een
publicity-trip. Ook de goede kant heeft dikwijls een intolerante en bijna
fascistische manier van doen. Maar dat de Polynesiers, doodgewone mensen, in
opstand zijn gekomen vind ik fantastisch. Dat ze daarbij de luchthaven in brand
steken, zoveel te beter. Ze moeten heel Papeete platbranden wat mij betreft.
Dan pas komt het aan bij de arrogante Franse bewindhebbers."

Linea recta steekt hij over naar Zuid-Afrika. "Dat is altijd het spiegelbeeld
van Europa geweest. Een lekkere, geheime fantasie. In het donker van het
racisme, net als in het licht van de bevrijding. De boeren zijn nog maar net ter
aarde geslacht, of er komen donkerhuidige Europeanen aan het bewind. Dat heeft
allemaal niets met Afrika te maken. De enkelvoudige manier waarop de mensen hier
naar Zuid-Afrika kijken, maakt me absoluut razend. De luxe van op je krent te
zitten in de kapitalistische democratie van Europa en te schreeuwen dat alles in
de wereld beter kan. Ik kan dat niet aanvaarden. En dan nog huilen om Sarajevo
ook. Laat het slijten! Laat het los!"

Ik wilde u net vragen of u ook milder over de mensen bent gaan denken. Maar er
is kennelijk nog steeds weinig voor nodig om het beest in hen los te maken.

"In ieder geval het beest in mezelf. Hopelijk gaat dat nooit verloren."

U heeft veel liefdespoezie geschreven, met name over uw vrouw. Was zij de reden
dat u die gedichten kon blijven schrijven in die afschuwelijke tijd in
Zuid-Afrika?

"Zeer zeker. Liefdespoezie gaat altijd over een specifiek persoon. Het is een
vorm van uitdrukking die je niet aan een abstractie kunt richten. Door mijn
vrouw (de Vietnamese Yolande - PVV) was het mogelijk te kunnen voortgaan onder
heel moeilijke omstandigheden."

Het decor van de liefdespoezie was vaak dat van de dood. Alsof liefde en dood
hand in hand gaan.

"Dat is misschien een overdreven, voltijds bewustzijn van het voorbijgaande waar
wij mee bezig zijn." Hoe ziet u uw toekomst?

"Ik ga mijn best proberen te doen weer jong te worden. Dat lukt natuurlijk niet,
al zijn er tijden dat ik denk: de jeugd komt weer terug, de ouderdom ligt achter
me... Maar behalve dat wil ik doorgaan met schilderen. Het enige wat ik nog kan
doen is mijn manier van vliegen en vallen illustreren. En de rest maakt mij geen
flikker uit. Mijn leven is een uitbeelding van het proces van geboorte naar dood
en ik probeer dat zo eerlijk en zo verrijkend mogelijk te doen. Maar als het er
niet van komt, dan komt het niet..."

LOAD-DATE: September 15, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              137 of 200 DOCUMENTS

                                NRC Handelsblad

                               September 12, 1995

Rel parlement Moskou krijgt staartje

BYLINE: DOOR ONZE CORRESPONDENT HANS NIJENHUIS

SECTION: Buitenland; Pg. 5

LENGTH: 561 words


MOSKOU, 12 SEPT. De worsteling in het Russische parlement van afgelopen zaterdag
krijgt nog een juridisch staartje: twee afgevaardigden hebben klachten ingediend
en de parlementsvoorzitter heeft het openbaar ministerie om een onderzoek
gevraagd.

De worsteling had plaats toen het parlement debatteerde over de NAVO-acties in
Bosnie. De extreem-rechtse afgevaardigde Nikolaj Lysenko probeerde een ketting
met een kruis af te pakken van Gleb Jakoenin, een voormalig dissident en
priester. Lysenko vond, lichtte hij later toe, dat Jakoenin geen recht had op
het kruis omdat hij in 1993 (wegens zijn politieke activiteiten) door de
Russisch-orthodoxe kerk uit zijn ambt is gezet.

Een vrouwelijke afgevaardigde, Jevgenia Tisjkovskaja, kwam Jakoenin te hulp,
waarna de populist Vladimir Zjirinovski haar van achteren bij de hals greep en
aan de haren trok. Er was op dat moment een stemming aan de gang en
parlemensvoorzitter Ivan Rybkin zei slechts: 'Afgevaardigden, alstubieft, ik wou
dat u zich eens met zoveel enthousiasme aan de stemming wijdde.'

Mevrouw Tisjovskaja heeft gisteren 100 miljoen roebel (37.000 gulden)
schadevergoeding van Zjirinovski geeist. Jakoenin heeft het openbaar ministerie
verzocht Lysenko te vervolgen wegens diefstal. Rybkin vroeg gisteren het
openbaar ministerie 'het incident te onderzoeken', aldus zijn persdienst. De
parlementariers genieten overigens immuniteit tegen strafrechtelijke vervolging,
tenzij het parlement zelf op aanbeveling van de procureur-generaal die
immuniteit opheft.

De zittingen van de Russische volksvertegenwoordiging verlopen wel vaker
rumoerig, maar de televisiebeelden van zaterdag hebben, zoals een nieuwslezer
gisteravond zei, 'in heel Rusland een schok veroorzaakt omdat er voor het eerst
een vrouw bij was betrokken'. Als slachtoffer, bedoelde hij. Leden van de
fractie Vrouwen van Rusland zijn vaak juist de eerste om tussenbeiden te komen
als twee mannelijke afgevaardigden elkaar te lijf gaan.

Het is slechts een handjevol van de 450 parlementariers die de ophef
veroorzaakt. Lysenko doet regelmatig van zich spreken, eerder dit jaar onder
andere door een Oekraiense vlag te verscheuren en door premier Tsjernomyrdin een
'hufter' te noemen. Zjirinovski heeft er een gewoonte van gemaakt collega's met
wie hij het oneens is uit te schelden of te lijf te gaan. Waarschijnlijk het
bekendst is Zjirinovski's gewezen partijgenoot Vjatsjeslav Marytsjev: die heeft
zich al eens verkleed als politieagent, als vrouw en als terrorist. Bij die
laatste gelegenheid zwaaide hij met een speelgoedpistool, een beeld dat kranten
over de hele wereld haalde.

In een land waar menig politicus zich hult in militair uniform of gevechtspak,
lijkt de tolerantie jegens afwijkend gedrag in de volksvertegenwoordiging groot
te zijn. Voorzitter Rybkin grijpt zelden in. Slechts toen Lysenko de premier
uitschold, ontnam Rybkin hem het woord.

De meeste afgevaardigden proberen gewoon door te gaan met hun werk, hoewel
gezegd moet worden dat het parlement relatief veel aandacht besteedt aan zaken
waarover het geen zeggenschap heeft, zoals het ontslag van de minister van
buitenlandse zaken. Deel een van het nieuwe burgerlijk wetboek daarentegen werd
vorig jaar vrijwel zonder debat aangenomen.

Wetgeving ; Recht ; Staatsrecht ; Politieke partijen ; Politiek en Staat ;
Binnenlandse Politiek

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              138 of 200 DOCUMENTS

                               Eindhovens Dagblad

                               September 12, 1995

SECTION: Pg. 12; Gesprek

LENGTH: 3640 words


Breyten Breytenbach (1939) ontvangt zaterdag de vijfjaarlijkse Jacobus van -
Looy-prijs voor zijn dubbeltalent van schilder en schrijver. In de Verweyhal in
Haarlem wordt die dag een overzichtstentoonstelling van zijn werk geopend en bij
uitgeverij Meulenhoff verschijnen drie boeken: 'Uit de eerste hand' (een
monografie), 'Landschappen van onze tijd, vermaakt aan een beminde' (gedichten)
en 'Denkend vuur' (essays). Behalve kunstenaar is Breytenbach jarenlang symbool
geweest van de anti-apartheidsstrijd. Zeven jaar zat hij wegens terrorisme in
een Zuidafrikaanse gevangenis.

Breyten Breytenbach, schilder en schrijver "Dit is mijn bek toevallig"

  Door Peter van Vlerken

Breyten Breytenbach draagt rode schoenen. Gebogen over een vel papier, zit hij
op zijn knieen op een tafel.

In zijn (linker)hand een penseel. Om hem heen verf. Hij schildert figuren,
teksten. Nog niet alle werk voor de tentoonstelling is klaar. Als ik me aan hem
voorstel is hij zichtbaar verstoord. Hij raadpleegt zijn afsprakenlijst. Iets is
er misgelopen. "Verdomme", klinkt het. Eenzelfde vloek kan ik nog net
binnensmonds houden, terugdenkend aan kilometerslange verkeersopstoppingen op
weg naar Haarlem, aan een doorwaakte nacht van bladeren in zijn boeken, van
bedenken van vragen die nog niet duizendmaal aan hem gesteld zijn. Er valt een
nieuwe ontmoeting te regelen, maar voordat het zover is, blijkt dat Breytenbach
noch wil praten over zijn gevangenschap, noch over politiek. En dat terwijl het
zoveel met zijn kunstenaarschap te maken heeft.

Maar, om het op zijn Zuidafrikaans te zeggen: alles sal reg kom. Tijdens een
lunch toont Breytenbach zich een man van veel gezichten: meegaand, ernstig,
humoristisch, gespeeld boos, oprecht verontwaardigd, controversieel,
relativerend, eenvoudig, gecompliceerd, ironisch, provocerend, verfijnd en grof.
Grof, zoals de ongepolijste waarheid grof kan zijn. Bovenal is Breytenbach
bijzonder aardig.

  Bloemen

Voor het eerst wordt in Haarlem Breytenbachs complete serie gevangenistekeningen
getoond. Alle verschrikkingen, zoals eerder beschreven in zijn boek 'De ware
Bekentenissen van een witte Terrorist', komen aan bod, van (zelf)moord,
verkrachting en marteling, tot kannibalisme aan toe.

Toen Mandela vrij kwam, vertelde hij dat hij bloemen had gekweekt in de
gevangenis. Dat leek een metafoor. Alsof hij wilde zeggen dat uit iets
verschrikkelijks iets moois kan bloeien. Had u een dergelijk gevoel bij het
maken van tekeningen?

"Dat werd vroeger de roos op de mesthoop genoemd. Nee. Ik teken niet om iets
moois te maken. Wat ik in de gevangenis deed, verschilt niet veel van het werk
daarvoor of daarna. Natuurlijk waren de omstandigheden intenser, omdat het de
enige activiteit was die ik tot mijn beschikking had. Tekenen, schilderen en
schrijven zijn pogingen om tot een beter begrip te komen van wat er met mij
gebeurt, van de omgeving waarbinnen ik leef."

Stoort het u dat uw werk mooi gevonden wordt?

"Hoegenaamd niet. Maar dan vraag ik me af: wat bedoelt men met mooi? Het is
altijd anders voor verschillende mensen. Ik zou niet kunnen zeggen of ik een
Breitner of een Van Gogh mooi vind. Mooi is zo'n vaag begrip."

Ik bedoel zoals men een foto uit de oorlog mooi kan vinden. De intrigerende
tegenstrijdigheid dat er iets verschrikkelijks wordt afgebeeld, terwijl er
tegelijkertijd sprake is van esthetische schoonheid.

"Een betere benadering is dat het werkt. Het heeft samengebalde kracht, zin,
zonder dat het te herleiden is tot een conventionele uiteenzetting van wat het
betekent. Er is bij sommige kunstenaars de neiging om mooie dingen te maken die
mooi passen aan de muur. Ik heb er begrip voor, maar ik heb er geen talent voor.
Toch ben ik verbaasd hoeveel schilderijen van mij toch decoratief zijn, gemaakt
met een doelbewuste poging de kleuren mooi samen te laten gaan.  Misschien ben
ik een estheet zonder dat ik mezelf ervan bewust ben. Maar het zou een
misleiding zijn om te zeggen: kom naar mijn tentoonstelling kijken, want daar
vind je iets dat past bij je gordijnen."

U ziet voor het eerst alle gevangenistekeningen terug. Is het voor uw
gemoedsgesteldheid niet beter te vergeten dan te herinneren?

"Dat is absoluut onmogelijk natuurlijk. Maar ik kijk er niet te sterk naar.  Het
is zo terneerdrukkend dat ik verkies om niet te weten. Afgezien van de inhoud is
er ook het feit dat ik opeens besef: heb ik al zoveel gedaan? Het is zo'n
aandikking, zo'n opeenstapeling van sporen in mijn leven. Pft... Ik krijg het
gevoel: ben ik al zover gelopen? Een retrospectief tijdens je leven is niet aan
te bevelen. Het pensioengevoel dat je ervan krijgt..."

  Bewijs

Breytenbach vertelt dat zijn gevangenistekeningen behouden zijn gebleven doordat
de politie ze onderschepte en vasthield als bewijs dat hij, onverbeterlijke
terrorist, bezig was met illegale activiteiten. "Bij het tweede proces had mijn
advocaat het geluk ze te kunnen terugeisen. Korte tijd later zijn ze het land
uitgegaan. Hoe weet ik ook niet."

Het is van een ongelooflijke ironie, dat ze hier in het museum gehangen kunnen
worden dankzij uw gevangenisbewaarders.

"Er is voor het eerst een schilderijtje te zien dat ik in de gevangenis heb
gemaakt op verzoek van een kolonel van de veiligheidsdienst. Zijn dochter
studeerde kunst en wilde absoluut een schilderij van mij hebben. Ik sprak met
hem af dat hij genoeg materiaal naar mijn cel zou smokkelen voor drie
schilderijen. Een voor hem, een voor mijn vrouw en een voor mijn broer. Hij
moest een bewaarder omkopen. Daarna heeft hij geprobeerd ze alledrie voor
zichzelf te houden. Toen ben ik naar een van zijn collega's gegaan en heb gezegd
dat die enge vent mijn schilderijen gestolen had. Dat werd een heel gevecht.
Uiteindelijk kreeg ik ze terug."

Heeft u er niet de pest in dat u bekender bent geworden door uw politieke
activiteiten dan door uw kunst?

"Absoluut. Ik werd echt schizofreen. Ik was in het geheim bezig met mijn ware
leven en in het openbaar - wat ook belangrijk was, daar gaat het niet om - met
politiek. De mensen van de anti-apartheidsbeweging wilden niks weten van
gedichten of schilderijen. En die wel een gedicht lazen, waren boos: 'Er staat
niets in over Zuid-Afrika. Niets over apartheid. Hoe durf je dat te doen. Dat
mag niet. Oppassen jongen. Laat zien wat we willen zien en wat we reeds weten.
Sus ons geweten. We staan aan de goeie kant'. Het was niet normaal."

"Morele politiek is makkelijk. Het is oppervlakkig om de kant van de goeien te
kiezen en tegen de slechten te zijn. Wij waren helden. Het is simpel om een held
te zijn. Scheppend werk is heel iets anders. Genuanceerder, complexer,
veelduidiger, ambivalenter."

  Naiviteit

Breytenbach werd gearresteerd en tijdens een omstreden proces tot negen jaar
veroordeeld, nadat hij vanuit zijn ballingsoord Parijs was teruggegaan naar
Zuid-Afrika om contact te leggen met de ondergrondse beweging. Hem werd - en
waarschijnlijk niet ten onrechte - naiveteit verweten.

Is naiveteit eigenlijk niet essentieel voor een kunstenaar?

"Zeker. Het is niet goed om te naief te zijn, maar een gezonde dosis naiveteit
is heel handig. Elisabeth Eybers heeft eens geschreven dat je, om een gedicht te
maken, tegelijkertijd gezond en ziek genoeg moet zijn. Om het anders te stellen:
je moet slim en dom zijn. Slim, omdat het een intellectuele activiteit is. Dom
omdat je gelooft dat het de moeite waard is om het te doen, terwijl het geen
verschil maakt. Waarom er tijd aan vermorsen? Ga op een bank werken! Word
journalist!"

Dat lijkt me ook niet direct aan te raden.

"Nou goed. Wat ik maar wil zeggen is dat ik liever schilder of schrijf, dan dat
ik intelligent werk doe. Ik had best bankier of journalist willen zijn, maar
omdat het mij niet lukt, ben ik gewoon schilder en dichter."

Heeft u met de afschaffing van de apartheid niet een belangrijke inspiratiebron
verloren?

"De apartheid is nooit een inspiratiebron geweest. Wel het thema van veel
essays. Het was natuurlijk de textuur van het sociale leven in Zuid-Afrika,
waardoor een aantal zeer essentiele vragen aan bod kwam. De kwesties van
gerechtigheid, van revolutie al dan niet, van metamorfose. Maar dat gaat voort.
Nu spelen de kwesties van identiteit en cultuurverschil. Hoe leeft men in een
groter verband samen met een gedeelde tegenwoordigheid en een gedeelde
toekomst?"

"Voor mij is het een enorme verlichting om van de apartheid af te zijn. De druk
op mij als schrijver en schilder om mijn werk ter beschikking te stellen aan een
politiek proces, is nu veel minder. Maar zoals het voor jullie nooit mogelijk
zal zijn om niet-Nederlander te zijn, zo zal ik nooit de kans krijgen om niet
heel sterk beinvloed te blijven door Zuid-Afrika. Niet alleen door de
geschiedenis, ook door het land, het licht, de contrasten, de leegheid en de
enormiteit daarvan. Dat is een gegeven, geen voordeel en geen nadeel. Een vogel
zingt zoals hij gebekt is. Dit is mijn bek toevallig."

  Rood

Zijn schilderijen staan nog schots en scheef in de museumzaal. Ik zie een man
die een afgehakt paardehoofd draagt. Ik zie huiveringwekkende, Francis
Bacon-achtige gedrochten. Ik zie apekoppen, mensen met maskers en hoeden. Ik zie
Breytenbach zelf, afgebeeld in wezensvreemde situaties. Het lijken allemaal
droombeelden.

U schreef in een open brief in De Volkskrant, vlak voor de verkiezingen, dat
alleen vergoten bloed Zuid-Afrika nog kleur lijkt te kunnen geven. Ik had
verwacht veel rood te zien op uw schilderijen.

"U schrijft toch ook niet in uw krante-artikelen wat u thuis aan tafel zegt, of
wel? Ik ga niet rood schilderen. Misschien is juist een helder, giftig groen
veel doeltreffender. Als je schildert of gedichten maakt, hoef je je niet te
laten sturen."

"Ik ben misschien ook niet lang genoeg in Zuid-Afrika geweest als schilder.
Zuidafrikaanse schilders hebben volgens mij zo weinig succes omdat het land zo
ver af staat van de Europese schildertraditie. De natuur is zo overweldigend.
De winden zijn zo sterk, de oceanen zo groot, de bergen zo hoog en de woestijnen
zo bar. Ze hebben de juiste buisjes kleuren niet."

U wilt vooral ook het dierlijke in de mens verbeelden. In de Afrikaner
natuurlijk...

Zonder ook maar een grijns op zijn gezicht te trekken, zegt Breytenbach: "Dat
heeft te doen met Nederland. Ik vind Nederland zo'n dierlijk land. Zo wreed. Zo
vol verscholen racisme. Terwijl de mensen zo politiek correct zijn, trappen ze
op elkaar in en steken elkaar een mes in de rug. Dat is allemaal Nederlandse
thematiek." Universele thematiek dus.

"Hoe moet ik dat weten? Het is een verstrengeling van persoonlijk, filosofisch,
omgevingsgebonden en waarschijnlijk ook sociaal bewustzijn. Maar het
eindresulaat is niet direct herleidbaar tot de realiteit. En dan zou ik ook nog
moeten weten of er een herkenbare, afzonderbare werkelijkheid bestaat die voor
iedereen geldig is. De Klerk denkt geen seconde dat hij een klootzak is geweest.
Mandela wordt door zijn eigen mensen de chocolate prince genoemd. Hoe ga je tot
een vergelijk komen met die dingen? Een kunstenaar probeert met zijn bagage, die
grotendeels persoonlijk is en misschien zelfs in bepaalde mate genetisch
bepaald, met wat hij heeft geleerd en opgepakt en opgeteld onderweg en met de
wisselwerking tussen wie en wat hij is, zichzelf te scheppen en zijn omgeving te
herscheppen."

U schildert veel vogels. Vogels, vliegen, vrijheid...

"In het begin deed ik dat omdat ik ze zo mooi vond. Een doek is altijd in eerste
instantie lijn, vorm, licht, kleur, noem maar op. Later gebruikte ik vogels als
motief. En motieven hebben altijd resonanties bij de mensen die er naar kijken.
Maar het is allemaal zo verwarrend soms. Een duif is een vredessymbool. Er is
geen beest op aarde dat zo wreed is als een duif. Hebt u wel eens gezien hoe ze
elkaars kop openpikken, hoe afschuwelijk jaloers ze zijn? Niks vrede. Het zijn
vijandige beesten. En nog smerig ook. Ik heb er last van in mijn atelier in
Parijs. Vliegende ratten zijn het!"

Heeft de omwenteling in Zuid-Afrika u milder gestemd?

"Ik denk wel dat ik milder ben geworden. Dat heeft niets met Zuid-Afrika te
maken, maar met het biologisch proces van ouder worden. De felheid van de jeugd
is er niet meer, al kan het zo weer gebeuren. Het voorrecht van jong zijn is om
heel hard te gaan in een enkele richting. Het voorrecht van iets ouder zijn is
om te proberen allerlei dingen tegelijk te doen. Ik ben af van alle zekerheden.
Ik geloof er niet meer in." U heeft ze niet meer nodig ook?

Lachend: "Ze hebben mij niet meer nodig. Ze zijn verstandig zonder mij."

  Televisie

Als Breytenbach over Bosnie begint, slaat zijn stemming onmiddellijk om.  "Voor
een betoging tegen de oorlog daar krijg je nauwelijks iemand op de been.
Nederlandse Blauwhelmen zitten met Serviers champagne te toasten. Doe het maar.
Wij kijken wel de andere kant op. Wij verbranden wel de foto's. Het zijn toch
maar moslims. Wij zijn helemaal ontkoppeld van de dingen die vroeger van belang
waren. Onze deelname aan de verandering is om de televisie aan of uit te
zetten."

Naar aanleiding van de Franse kernproef: "Het verzet van Greenpeace is ook een
publicity-trip. Ook de goede kant heeft dikwijls een intolerante en bijna
fascistische manier van doen. Maar dat de Polynesiers, doodgewone mensen, in
opstand zijn gekomen vind ik fantastisch. Dat ze daarbij de luchthaven in brand
steken, zoveel te beter. Ze moeten heel Papeete platbranden wat mij betreft.
Dan pas komt het aan bij de arrogante Franse bewindhebbers."

Linea recta steekt hij over naar Zuid-Afrika. "Dat is altijd het spiegelbeeld
van Europa geweest. Een lekkere, geheime fantasie. In het donker van het
racisme, net als in het licht van de bevrijding. De boeren zijn nog maar net ter
aarde geslacht, of er komen donkerhuidige Europeanen aan het bewind. Dat heeft
allemaal niets met Afrika te maken. De enkelvoudige manier waarop de mensen hier
naar Zuid-Afrika kijken, maakt me absoluut razend. De luxe van op je krent te
zitten in de kapitalistische democratie van Europa en te schreeuwen dat alles in
de wereld beter kan. Ik kan dat niet aanvaarden. En dan nog huilen om Sarajevo
ook. Laat het slijten! Laat het los!"

Ik wilde u net vragen of u ook milder over de mensen bent gaan denken. Maar er
is kennelijk nog steeds weinig voor nodig om het beest in hen los te maken.

"In ieder geval het beest in mezelf. Hopelijk gaat dat nooit verloren."

U heeft veel liefdespoezie geschreven, met name over uw vrouw. Was zij de reden
dat u die gedichten kon blijven schrijven in die afschuwelijke tijd in
Zuid-Afrika?

"Zeer zeker. Liefdespoezie gaat altijd over een specifiek persoon. Het is een
vorm van uitdrukking die je niet aan een abstractie kunt richten. Door mijn
vrouw (de Vietnamese Yolande - PVV) was het mogelijk te kunnen voortgaan onder
heel moeilijke omstandigheden."

Het decor van de liefdespoezie was vaak dat van de dood. Alsof liefde en dood
hand in hand gaan.

"Dat is misschien een overdreven, voltijds bewustzijn van het voorbijgaande waar
wij mee bezig zijn." Hoe ziet u uw toekomst?

"Ik ga mijn best proberen te doen weer jong te worden. Dat lukt natuurlijk niet,
al zijn er tijden dat ik denk: de jeugd komt weer terug, de ouderdom ligt achter
me... Maar behalve dat wil ik doorgaan met schilderen. Het enige wat ik nog kan
doen is mijn manier van vliegen en vallen illustreren. En de rest maakt mij geen
flikker uit. Mijn leven is een uitbeelding van het proces van geboorte naar dood
en ik probeer dat zo eerlijk en zo verrijkend mogelijk te doen. Maar als het er
niet van komt, dan komt het niet..."

  Foto Klaas Koppe

LOAD-DATE: September 14, 1995

LANGUAGE: Dutch / Nederlands

PUB-TYPE: Paper

                       Copyright 1995 Eindhovens Dagblad

                              139 of 200 DOCUMENTS

                                     Trouw

                               September 11, 1995

Oostenrijks proces tegen neonazi's omstreden door zwakke bewijslast

BYLINE: MICHAEL DE WERD

LENGTH: 800 words


WENEN - Vandaag begint in Wenen het langverwachte proces tegen de neonazi's
Peter Binder en Franz Radl. De twee worden ervan verdacht verantwoordelijk te
zijn voor de serie bombrieven die eind 1993 verstuurd werden.

In hoeverre er bewijzen zijn, is echter hoogst omstreden. Het is zelfs mogelijk
dat zij 'enkel' wegens nationaal-socialistische activiteiten aangeklaagd worden
en het thema bombrieven niet ter sprake komt.

Anderhalf jaar is het nu al geleden dat tien opvallende enveloppen het gezicht
van Oostenrijk drastisch veranderden. Tot dan toe had het weliswaar niet aan
rechts-extremistische groepen ontbroken, maar tot gewelddadigheden was het nooit
gekomen. Mogelijk hingen de bombrieven ook samen met de veroordeling van de
neo-nazileider Gottfried Kussel, tot tien jaar gevangenisstraf.

Doordat hun brieven explodeerden, raakten een radio-presentatrice, een pastoor
en een secretaresse van een advocatenbureau gewond. Het ergst getroffen werd de
Weense burgemeester Helmut Zilk, die bij de aanslag enkele vingers verloor. De
andere brieven die onder andere aan de minister van vrouwenzaken en de
voorzitster van de Groenen geadresseerd waren, werden tijdig onderschept. Alle
ontvangers hadden gemeenschappelijk dat zij zich intensief met vluchtelingen of
met etnische minderheden bezighielden.

Korte tijd later werden zes neonazi's gearresteerd, van wie uiteindelijk alleen
Binder en Radl in hechtenis bleven. Volgens de politie zouden zij weliswaar niet
het brein achter de actie zijn, maar toch zouden er voldoende indicaties voor
hun medeplichtigheid zijn. Binder, die ervaring met explosieven heeft, zou de
maker van de bombrieven zijn. In een drogisterij had hij rietjes en
nitroglycerine gekocht. Verder had men op zijn werk een catalogus gevonden van
de firma die de cellen produceert die bij de brieven gebruikt waren. Tenslotte
had hij in een gesprek met zijn vrouw de plaats 'Russbach' genoemd, waarvandaan
enkele brieven verstuurd waren.

Franz Radl zou de slachtoffers uitgekozen hebben. In een computer zouden
namelijk de namen en adressen van de tien ontvangers voorkomen. Radls advocaat
bestrijdt dat laatste. "Op zijn diskettes komen honderden namen voor, maar
nauwelijks adressen. Twee van de slachtoffers komen helemaal niet voor.'

Twee omstandigheden geven aanleiding tot felle discussies. Ten eerste kwam met
de arrestatie van Binder en Radl allerminst een einde aan de serie aanslagen.
Niet alleen werden verschillende bommen geplaatst - de moord op vier zigeuners
in februari van dit jaar vormde daarbij het tragische hoogtepunt - bovendien
werden verschillende bombrieven verstuurd, die verdacht veel op de brieven uit
1993 leken. Volgens het Openbaar Ministerie is dat echter allerminst een bewijs
voor de onschuld van de aangeklaagden. "Het is goed mogelijk dat men de latere
brieven bewust verstuurd heeft om hun een alibi te geven.'

Al even omstreden is de rol van een 'fantoom' dat sinds enkele maanden door de
media spookt. Volgens een expertise van het ministerie van binnenlandse zaken
zou het brein achter de aanslagen geen traditionele neo-nazi zijn, maar uit
uiterst conservatieve Oostenrijks-nationalistische kringen stammen: een man van
boven de 50, juridisch opgeleid, wellicht een gepensioneerde hogere ambtenaar,
een voormalig corpsstudent, een racist en een vrouwenhater en tegelijkertijd
iemand met een grote belangstelling voor de geschiedenis.

De reden voor dit misschien wat verrassende fantoombeeld zijn de brieven waarin
de zogenaamde Baljuwarische Befreiungsarmee de verantwoordelijkheid voor de
aanslagen opeist, en die de politie als authentiek beschouwt. In ellenlange
verhalen - de langste brief telt 28 pagina's - doet de schrijver zijn theorieen
uit de doeken hoe de Slavische volkeren de macht hebben overgenomen in
Oostenrijk.

Hoewel zij de belangrijkste dader dus niet uit het gebruikelijke neonazi-milieu
vermoedt, gaat het Openbaar Ministerie er toch vanuit dat er directe
verbindingen naar Binder en Radl zijn. "De brief is zo duidelijk als
ontlastendvoor Binder en Radl geformuleerd, dat men een mnedeplichtigheid van de
beiden kan concluderen,' vindt de expertise. Zelfs als zij niet wegens de
bombrieven veroordeeld worden, zouden Binder en Radl toch levenslang kunnen
krijgen. Dat is namelijk de straf die in Oostenrijk op nationaal-socialistische
activiteiten staat die een 'extreem groot gevaar' voor de staat betekenen. Tot
eind september zal het proces zich uitsluitend met dit thema bezighouden. Pas
daarna moeten de bombrieven ter sprake komen. En over een ding maakt ook de
politie zich weinig illusies: de gevaarlijkste terrorist van Oostenrijk bevindt
zich nog altijd op vrije voeten.

Politiek en staat ; Recht ; Terrorisme ; Politiek en Staat ; Binnenlandse
Politieke Onrust

LOAD-DATE: May 9, 2003

LANGUAGE: DUTCH

                © 1995 PCM Uitgevers B.V.  All rights reserved.

                              140 of 200 DOCUMENTS

                                NRC Handelsblad

                               September 11, 1995

Anh Hung Tran krijgt Gouden Leeuw

BYLINE: DOOR ONZE KUNSTREDACTIE

SECTION: Kunst; Pg. 7

LENGTH: 480 words


VENETIE, 11 SEPT. De Gouden Leeuw, de hoofdprijs van het filmfestival van
Venetie, is zaterdagavond uitgereikt aan de Vietnamees-Franse regisseur Anh Hung
Tran voor Xich lo (Cyclo), een film over een riksja-rijder in Ho Chi Min City
die in aanraking komt met de Vietnamese onderwereld. De Speciale Juryprijs, de
troostprijs voor anderszins 'bijzonder werk', werd ex aequo gewonnen door A
comedia de Deus (De komedie van Deus) van de Portugese regisseur Joao Cesar
Monteiro en door L'uomo delle stelle (De sterrenman) van de Italiaan Giuseppe
Tornatore.

De jury van de Mostra Internazionale dell'Arte Cinematografica, die dit jaar
onder voorzitterschap stond van de Spaanse schrijver-politicus Jorge Semprun,
kende ook vier acteursprijzen toe: de Coppa Volpi voor de beste mannelijke
hoofdrol ging naar de Duitser George Gotz voor zijn vertolking van een
seriemoordenaar in Romuald Karmakars Der Totmacher, die voor de beste
vrouwelijke hoofdrol ging ex aequo naar het volgens de jury 'onafscheidelijke
duo' Isabelle Huppert/ Sandrine Bonnaire uit La ceremonie van Claude Chabrol. De
Brit Ian Hart, in Nothing Personal van Thaddeus O'Sullivan optredend als
Noordierse terrorist, kreeg de Coppa Volpi voor de beste mannelijke bijrol; de
Italiaanse actrice Isabella Ferrari, te zien in Ettore Scola's Romanzo di un
giovane povero, won de prijs voor de beste vrouwelijke bijrol.

Drie films uit het hoofdprogramma van de 52ste Mostra ontvingen een zogeheten
Osella d'Oro voor een bijzondere technische of artistieke prestatie: de Engelse
komedie In the Bleak Midwinter voor 'de samenwerking van regisseur Kenneth
Branagh en acteurs', de Japanse tragedie Maborosi voor de kwaliteit van de
fotografie (van Masao Nakabori), en Abdolfazl Jalili's Det, yani dokthar voor
'het pregnante beeld van het leven in Iran'. De Gouden Medaile van de Italiaanse
Senaat - 'voor een film die maatschappelijke vooruitgang en menselijke
solidariteit onderstreept' - ging naar Marco Tullio Giordana's Pasolini, un
delitto italiano, een reconstructie van de moord op Pier Paolo Pasolini (2
november 1975) die vorige week al leidde tot heropening van het gerechtelijk
onderzoek naar (het proces over) de dood van de filmregisseur.

De laatste avond van de 52ste Mostra werd onder meer bijgewoond door de
regisseurs Alain Resnais (72) en Martin Scorsese (52), die een speciale Gouden
Leeuw voor hun hele carriere in ontvangst namen. Woody Allen (59), in Venetie
voor de opnamen van een nieuwe film en eveneens winnaar van een Leone d'Oro alla
Carriera, liet zijn prijs ophalen door zijn cameraman Carlo Di Palma. De
slotceremonie werd even onderbroken toen, tijdens de uitreiking van de Coppa
Volpi aan George Gotz, in de zaal een spandoek werd ontvouwd tegen de Franse
kernproeven op Muroroa. De actievoerders werden snel weggeleid, maar kregen een
langdurig applaus van het publiek.

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              141 of 200 DOCUMENTS

                                NRC Handelsblad

                               September 9, 1995

Spaanse democratie staat door GAL-affaire in de verdachtenbank; Een blauwdruk
voor staatsterreur

BYLINE: STEVEN ADOLF

SECTION: Z; Pg. 4

LENGTH: 2970 words


In de strijd tegen de Baskische afscheidingsbeweging ETA heeftde Spaanse
regering vuur met vuur willen bestrijden. Deze week kwamen er opnieuw
aanwijzingen dat de regering zelf doodseskaders heeft opgericht, de Grupos
Anti-terroristas de Liberacion (GAL). Premier Gonzalez zelf is nog niet
aangeklaagd, maar zijn geloofwaardigheid heeft een dieptepunt bereikt. De
democratie staat in de verdachtenbank, de rechtstaat kraakt in zijn voegen.

Zijn tegenstanders hadden het voorspeld: voor de Spaanse minister-president
Felipe Gonzalez wordt het een zwarte september. Deze week kwam een document
boven water dat de blauwdruk zou zijn voor de oprichting van de Grupos
Antiterroristas de Liberacion (GAL), doodseskaders waarmee de regering in de
jaren tachtig de Baskische afscheidingsbeweging wilde bestrijden. Het document
bevestigt eerdere verklaringen onder ede dat Spanje in de jaren tachtig in de
greep was van gecoordineerde staatsterreur. De GAL zouden zijn gefinancierd door
geheime overheidspotjes, adviezen hebben gekregen van de Israelische geheime
dienst Mossad en vertakkingen hebben gehad binnen politie, leger en
inlichtingendiensten.

Gonzalez had deze week duidelijk andere dingen aan zijn hoofd dan de onrust die
het GAL-document veroorzaakte. Als voorzitter van de Europese Unie bracht hij
officiele staatsbezoeken aan Sofia en Moskou. In reactie op de nieuwste
onthulling noemde hij, zwaar geirriteerd, het nieuwe bewijsmateriaal 'grotesk'
en 'een leugenachtig verzinsel'. Van meet af aan heeft hij alle betrokkenheid of
politieke verantwoordelijkheid voor de GAL van de hand gewezen.

De regering in de rol van terrorist, de rechtstaat gereduceerd tot
bananenrepubliek: het imago dat Spanje in 1992 zo zorgvuldig had opgebouwd, is
aan duigen. De GAL-zaak volgt op een stroom oplichtingsaffaires, gerommel met
steekpenningen en illegale afluisterpraktijken die de afgelopen anderhalf jaar
Spanje teisterde. In besloten kring kon men zich nog wel vrolijk maken over de
schelmenstreken van een corrupte politie-topman of de genadeloze ontmaskering
van een bankdirecteur. Maar met de GAL is het lachen de Spanjaarden vergaan. Het
land schaamt zich voor zijn eigen onvermogen en de slechte indruk die dat op de
buitenwereld maakt, uitgerekend nu het voorzitter van de Europese Unie is. Dat
voorzitterschap moet een daverend succes worden, Europa is immers de favoriete
hobby van de premier. Maar de GAL-affaire zet Gonzalez' geloofwaardigheid op het
spel, brengt zijn minderheidsregering aan de rand van de afgrond en dreigt de
explosieve slotakte te worden van dertien jaar socialistisch bewind.

De schimmige commando's van de GAL zouden zijn ingezet om de ETA met haar eigen
wapens te bestrijden: ontvoering en moord. In de vier jaar tijd van hun bestaan,
van eind 1983 tot halverwege 1987, worden de GAL ervan verdacht zeker 26 mensen
te hebben vermoord van wie werd vermoed dat ze actieve terroristen waren. Plaats
van handeling was in vrijwel alle gevallen het zuiden van Frankrijk, waar
ETA-aanhangers dank zij het lankmoedige beleid van de Franse autoriteiten toen
nog een veilig onderkomen vonden. Huurlingen en agenten van de Guardia Civil
zouden zijn ingezet bij de acties - waarbij regelmatig bij vergissing de
verkeerde slachtoffers te grazen werden genomen.

De stichtingsakte voor de GAL werd deze week geopenbaard door Ricardo
Damborenea, een vroegere socialistische leider in Baskenland. Vijf jaar geleden
is hij uit de partij gegooid; inmiddels heeft hij zich aangesloten bij de
conservatieve oppositie. Damborenea had Gonzalez al eerder onder ede beschuldigd
van rechtstreekse betrokkenheid bij de GAL. Weken geleden had hij al gewag
gemaakt van het bestaan van dit document, dat hij nu naar eigen zeggen na het
nodige graafwerk in zijn archief had teruggevonden. Het is volgens Damborenea
een strategische studie die Spanjes geheime dienst CESID maakte in opdracht van
de regering. Eerder erkende hij bijna trots dat hij zelf deel uitmaakte van de
GAL. 'Ik neem alle verantwoordelijkheid op me en schaam me niet voor mijn
daden', zei hij tijdens een tumultueuze persconferentie op de trappen van het
gerechtsgebouw.

In die blauwdruk wordt een aantal tactieken opgesomd om de ETA met een 'vuile
oorlog' lam te leggen, zoals represailles, infiltratie en het zaaien van onrust.
Onder het kopje 'Eliminering' wordt in paragraaf 2.2 het uit de weg ruimen van
ETA-terroristen als probaat middel aangeprezen: 'Dit (...) zorgt, tenminste op
korte termijn, voor zeer goede resultaten...'. De beste methode is om de
slachtoffers eerst te ontvoeren. Aanbevolen wordt om huurlingen te werven om het
vuile werk te klaren.

Damborenea, zelf een van de verdachten die moet voorkomen voor zijn
betrokkenheid bij de GAL, is niet de enige die getuigt van de authenticiteit van
het strategische document. Een voormalig kolonel van de geheime dienst CESID -
die zelf wordt vervolgd voor het clandestien verkopen van geheime documenten -
heeft inmiddels verklaard auteur te zijn van de blauwdruk. Hij zou het document
hebben gefabriceerd in opdracht van de ex-directeur van de CESID - die op zijn
beurt onmiddellijk verklaarde dat zijn kolonel het document voor eigen rekening
had opgesteld.

Nog geen jaar geleden had vrijwel iedereen de kwestie rond de doodseskaders
bijgeschreven in het vergeetregister van Spanjes schandalenkroniek. In 1988
werden twee politie-officieren in verband met een van de GAL-liquidaties
vastgenomen. Beiden werden uiteindelijk vanwege hun medeplichtigheid aan moord
veroordeeld tot een gezamenlijke straf van meer dan 108 jaar gevangenis.

Doofpot

Daarna werd het stil rond de GAL. Vraagtekens waren er nog genoeg, en vooral
dagbladen als Diario 16 leverden harde kritiek op het feit dat de zaak in de
doofpot was beland. Maar eind vorig jaar kwam die opnieuw in een
stroomversnelling door toedoen van Baltasar Garzon, Spanjes bekendste
onderzoeksrechter. Garzon besloot het onderzoek naar de doodseskaders te
heropenen, nadat bleek dat de gearresteerde politiemannen bereid waren
bekentenissen af te leggen. Die zorgden voor een golf van arrestaties in steeds
hogere regionen van het politieke netwerk van de Spaanse staatsveiligheid.

Twee weken geleden leverde Garzon het resultaat van zijn eerste vooronderzoek in
bij het Hooggerechtshof. Het gaat daarbij om een ontvoering door de GAL eind
1983. De opzet was daarbij om het slachtoffer om het leven te brengen. Maar
omdat het GAL-commando er gaandeweg achterkwam bij vergissing de verkeerde te
hebben ontvoerd (in plaats van een ETA-terrorist werd een Baskische handelaar in
kantoormeubelen gekidnapt) werd afgezien van de moordplannen. Veertien
verdachten staan nu terecht, die allen tot de politie behoorden of de inner
circle van het toen nog verse bestuursapparaat van de socialistische
regeringspartij PSOE. Hoogste in rang was Rafael Vera, die als
ex-staatssecretaris voor staatsveiligheid elf jaar lang de belangrijkste
strateeg was in de strijd tegen de terreur van de ETA.

Daar bleef het niet bij. Zes van de verdachten hebben inmiddels toegegeven dat
ze deel uitmaakten van de GAL - en hun orders ontvingen van Spanjes hoogste
politieke top. Een geheimzinnige 'senor X' zou opdracht hebben gegeven tot het
oprichten van de GAL en zijn fiat aan de acties hebben gegeven. Dit was voor de
openbare aanklager voldoende reden om de parlementaire onschendbaarheid op te
heffen van het socialistische parlementslid Jose Barrionuevo, destijds onder
Gonzalez minister van binnenlandse zaken.

De aanklager verzocht niet om het opheffen van de onschendbaarheid van Felipe
Gonzalez en twee andere hooggeplaatste leden van zijn partij. Het bewijs tegen
hen berust te veel op aantijgingen van slechts een man: Ricardo Damborenea. Bij
gebrek aan aanvullende documenten vond het openbaar ministerie de
beschuldigingen ontoereikend; de 'blauwdruk' die deze week opdook, is nog niet
officieel als bewijs toegelaten in de ontvoeringszaak die nu voor de rechter
ligt.

Maar onderwijl werken onderzoeksrechter Garzon en zijn collega's verder aan
diverse andere GAL-aanslagen. Onmiddellijk na de verhoren van deze week
deponeerde hij de GAL-blauwdruk alsnog bij het Hof. Hetzelfde werd gedaan met de
andere beschuldigingen die deze week tegen de premier zijn ingebracht.
Bijvoorbeeld een verklaring van de kolonel van de geheime dienst die zegt de
GAL-blauwdruk te hebben opgesteld: volgens hem was Gonzalez tevoren door de
directeur van de CESID verteld dat er eind 1983 een ondergrondse anti-ETA
campagne in Zuid-Frankrijk zou beginnen.

27 Doden

Dat het uitgerekend de kwestie rond de doodseskaders is die Gonzalez in het nauw
brengt, betekent een confrontatie met een verleden waar eigenlijk niemand in
Spanje zich gemakkelijk bij voelt. 'De GAL-zaak hangt aan elkaar van hypocrisie,
lafheid en verraad', verklaarde ex-staatssecretaris Rafael Vera nadat hij vijf
maanden in voorarrest had gezeten. Niemand zal het ontkennen. Want politiek zat
links noch rechts te wachten op het ontrafelen van de kwestie. Het publiek leek
zich evenmin druk te maken. Het ging hier immers om de strijd tegen een
terreurbeweging die door de overgrote meerderheid in Spanje gehaat wordt. Wat
waren tenslotte die 27 doden, vergeleken bij de bijna achthonderd die de ETA op
haar naam heeft staan?

Nu er toch nog schoon schip gemaakt moet worden, gebeurt dat met een
ongemakkelijke melange van verontschuldiging en ontkenning. De GAL opereerde in
een periode dat het aantal bloedige ETA-aanslagen sterk toenam. De socialisten -
die zich altijd hebben gepresenteerd als het geciviliseerde gezicht van Spanje -
vergoeilijkten met veel omhaal het optreden van de GAL door te wijzen naar de
moeilijke start van hun regeringsperiode. In 1981 ontsnapte Spanje nog aan een
staatsgreep van het leger, dat vond dat de democratie niet opgewassen was tegen
het oplaaiende ETA-terrorisme. Felipe Gonzalez moest laten zien dat de
socialisten spierballen hadden.

Ook onder de aanhang van de conservatieve Partido Popular knijpt menigeen graag
een oogje dicht als het op de harde aanpak van de ETA aankomt. Natuurlijk kijkt
de partij met gepaste vreugde toe hoe hun socialistische concurrenten dagelijks
verder wegzakken in het moeras. Oppositieleider Jose Maria Aznar - die bij de
komende verkiezingen als de grote winnaar uit de bus hoopt te komen -
onderstreept met regelmaat de politieke verantwoordelijkheid van Gonzalez.

Maar Aznars verzekering dat een regering onder zijn premierschap nooit haar
toevlucht had genomen tot zoiets als de GAL, kan ook onder zijn eigen aanhang op
een sceptische ontvangst rekenen. De moord door de ETZ op een jonge PP-kandidaat
voor het burgemeesterschap van het Baskische San Sebastian, en de mislukte
aanslag met een autobom op Aznar eerder dit jaar, hebben de weerzin tegen de
ETA-terreur er niet minder op gemaakt. 'De beste terrorist is een dode
terrorist', aldus een van de veteranen van de Partido Popular.

De tweeslachtige opstelling van de conservatieve oppositiepartij blijkt nog het
best bij een van de vooronderzoeken naar de GAL. Volgens uitgelekte
getuigenissen zouden agenten van de Guardia Civil onder bevel van commandant
Enrique Rodriguez Galindo betrokken zijn geweest bij de ontvoering, het martelen
en het vermoorden van twee jonge ETA-sympathisanten eind 1983. Hun stoffelijke
resten werden pas in maart van dit jaar in de buurt van Alicante teruggevonden.

De Partido Popular, die doorgaans geen mogelijkheid onbenut laat de regering van
Gonzalez dwars te zitten, keerde zich de afgelopen weken tegen het voorstel een
parlementaire onderzoekscommissie in te stellen naar de politiekazerne waar
commandant Galindo de scepter zwaaide. Met het gerechtelijk onderzoek was de
zaak inmiddels al voldoende onder de loep genomen, zo luidde de officiele
verklaring.

Commandant Galindo, met zijn smetteloze uniform, een borst zwaar van het
eremetaal en op het hoofd de onafscheidelijke driekantige steek, is echter al
maanden lang inzet van een verbeten media-oorlog. Daarbij heeft de conservatieve
krant ABC, die nauwe banden onderhoudt met de Partido Popular, Galindo in
bescherming genomen en hem afgeschilderd als een heldhaftig strijder tegen het
ETA-terrorisme die boven alle kritiek verheven staat. Hij is immers het
prototype van een officier van de paramilitaire Guardia Civil waar conservatief
Spanje vanouds een zwak voor heeft.

Rondedans

Het tumult rond de GAL-affaire zorgt voor een permanente rondedans waarin
politici, journalisten en rechters worden gedwongen opnieuw positie te kiezen in
het nog betrekkelijk jonge stelsel van de Spaanse democratie. Spanjes leidende
kwaliteitskrant El Pais - tot voor kort beschouwd als officieus orgaan van het
kabinet - is de premier inmiddels afgevallen. Vooral het consequent van de hand
wijzen van iedere politieke verantwoordelijkheid voor de kwestie kan in de
hoofdcommentaren geen genade vinden.

Wat de verhoudingen tussen kabinet en pers er niet beter op maakt, is de
aanhoudende schending van de geheimhouding rond de getuigenissen in het
GAL-proces. Spaanse krantenlezers kunnen reeds bij de ochtendkoffie vrijwel
letterlijk lezen wat er de vorige avond is beweerd in de verhoorkamer van de
onderzoeksrechter. Soms zelfs wordt melding gemaakt van de gezichten die er bij
werden getrokken. Belangrijke documenten, zoals het stuk van de geheime dienst
dat deze week werd overlegd, staan integraal afgedrukt in de kranten.

Waar de lekken precies zitten wordt zelden duidelijk, maar de sfeer tussen de
rechterlijke macht en Spanjes regerende socialisten is danig verzuurd. Rechters
krijgen openlijk het verwijt te horen dat zij zich voor het karretje laten
spannen van alle krachten die Gonzalez ten val willen brengen en daarmee het
democratisch stelsel schade toe te brengen. Zelf laat de minister-president bij
tijd en wijlen sussend weten dat de rechters hun werk ongestoord moeten doen. Om
vervolgens plaats te maken voor een bataljon vooraanstaande partijleden die
gehakt maken van de onderzoeksresultaten.

In de ogen van de regering is staatsvijand nummer een onderzoeksrechter
Balthasar Garzon. 'Garzon wordt gebruikt als een marionet', zo verklaarde eerder
ex-staatssecretaris Vera, een trekpop in handen van samenzweerders die volgens
de socialisten Gonzalez ten val willen brengen. Het was Garzon die eind vorig
jaar het onderzoek in de GAL-zaak heropende en daarmee het kabinet in een
permanente staat van crisis bracht.

Garzon

Spanjes bekendste onderzoeksrechter is niet onomstreden. Garzon keerde vorig
jaar terug op zijn post, nadat hij zich tijdens de verkiezingscampagne van 1993
verkiesbaar had gesteld als onafhankelijk kandidaat voor de socialistische
partij. De minister-president had de jonge, populaire rechter binnengehaald als
stemmentrekker. Maar in plaats daarvan ontpopte Garzon zich tot een scherp
criticus. Na een jaar keerde hij teleurgesteld de partij de rug toe vanwege het
gebrek aan steun voor hervormingen van de vastgeroeste politiek. Zijn
tegenstanders menen dat zijn vertrek het gevolg was van gefrustreerde ambities:
Garzon had minister willen worden.

Wat Garzon in de politiek niet lukte lijkt hij als jurist alsnog te bereiken.
Samen met een aantal agressieve onderzoeksrechters en aanklagers behoort hij tot
een groep die zich vast voorgenomen heeft de 'Italiaanse toestanden' in Spanje
op te ruimen. In hoog tempo brengen zij zaken aan op het gebied van terrorisme,
grootschalige drugshandel en oplichting.

Onder druk van de GAL-affaire zijn de verkiezingen in Spanje vervroegd. De
regering-Gonzalez probeert die uit alle macht tot na december uit te stellen,
als het voorzitterschap van de Europese Unie ten einde is. Dat de kiezers een
ferme strafexpeditie voor de socialisten in gedachten hebben, is meer dan
waarschijnlijk. Die wordt eerder ingegeven door een behoefte aan verandering dan
een plotseling mededogen met ETA-aanhangers of bezorgdheid voor de kwaliteit van
de rechtstaat. De socialistische PSOE vergadert de komende weken over het
lijsttrekkerschap bij de komende verkiezingen. Het partijkader bezong de
afgelopen weken andermaal de kwaliteiten van hun leider als het belangrijkste
werkkapitaal van de PSOE. Maar de premier liet evenwel doorschemeren dat het wat
hem betreft allemaal niet meer zo nodig hoeft.

Critici menen dat Gonzalez het voorjaar hoopt te halen zonder te worden
opgeroepen in een van de GAL-processen. Dan is zijn eer gered en kan hij met
opgeheven hoofd het regeringspaleis Moncloa verlaten.

Jose Antonio Saenz de Santa Maria, jarenlang actief als topman van Spanjes
Guardia Civil zei het onomwonden: in de strijd tegen de ETA zijn de methodes al
jaren gelijk, of de regering nu van linkse of rechtse signatuur was. Waar gehakt
wordt vallen spaanders, zo luidt het devies van de inmiddels 75-jarige
houwdegen. 'In de strijd tegen het terrorisme zijn er dingen die je niet moet
doen', aldus Saenz de Santa Maria. 'Als je ze toch doet, moet je er niet over
praten. En als ze er over beginnen, moet je het ontkennen.'

Horen, zien en zwijgen. Iedereen had het kunnen weten en is medeplichtig. De
GAL-affaire heeft in Spanje een moreel vacuum veroorzaakt. Politieke partijen,
de rechterlijke macht en de journalistiek voeren een verbeten gevecht om wie de
leemte op kan vullen. De debatten worden nu niet in het parlement gehouden, maar
op de stoep van het gerechtshof.

Foto: 1. Een persconferentie van de ETA Foto ABC Press; 2. Demonstratie in
Barcelona na een ETA-aanslag in juni 1987 waarbij zeventien mensen om het leven
kwamen Foto F. Poincet/Sygma; 3. ETA-verdachten worden afgevoerd na een zitting
van de rechtbank in oktober 1987 Foto AP

Delicten ; Recht ; Criminaliteit ; Afscheidingsbewegingen ; Binnenlandse
Politieke Onrust ; Openbaar bestuur ; Politiek en Staat

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              142 of 200 DOCUMENTS

                                Brabants Dagblad

                               September 6, 1995

Niemand maakt haast om de Jakhals te berechten

Door William Koole/AP

SECTION: Pg. 7

LENGTH: 560 words

HIGHLIGHT:  Vergetelheid bedreigt terrorist Carlos - Sudan leverde ruim een jaar
geleden meesterterrorist Carlos uit aan Frankrijk. Sindsdien dreigt de 'Jakhals'
in de vergetelheid te raken.


Direct nadat de stalen deuren van de strengbeveiligde Parijse La
Sante-gevangenis achter hem dichtvielen, rookte Carlos 'de Jakhals' nog exquise
Cubaanse sigaren, Cohibas, die een slordige 200 dollar per kistje kosten en zeer
geliefd zijn bij Afrikaanse dictators. Een jaar later moet hij het stellen met
goedkope Franse Gitanes. Twaalf maanden eenzame opsluiting hebben de eens
flamboyant levende Carlos afgesloten van zijn vermogen, en van de publieke
belangstelling.

Zijn arrestatie vorig jaar in Sudan ontrukte Carlos voor korte tijd aan de
vergetelheid. De strijd die de als Ilich Ramirez Sanchez in Venezuela geboren
meesterterrorist in opdracht van anderen streed, raakte achterhaald door de val
van het communisme in Oost-Europa en het Israelisch-Palestijnse vredesproces.
Uiteindelijk kotste ook zijn laatste beschermheer, Sudan, de man die twee
decennia dood en verderf zaaide, uit.

  Bommen

Nu hij achter slot en grendel zit wordt hij vergeten. Frankrijk, dat al zijn
aandacht richt op een bommencampagne van Algerijnse moslim-extremisten, heeft
zelfs nog niet gedacht aan een datum waarop een proces tegen Carlos moet
beginnen. Frankrijk maakte eerder deze maand gebruik van de mogelijkheid hem nog
een jaar in voorarrest te houden voordat een proces begint.

"Het ergste dat hem kan overkomen is dat hij een 'nobody' wordt. Dus dat
probeert Frankrijk te bewerkstelligen", zegt Xavier Raufer, professor in de
criminologie aan de Universiteit van Parijs. "Wat hij deed, gebeurde tientallen
jaren geleden. In de wereld van het terrorisme is hij een fossiel."

  Verstek

Frankrijk had Carlos in 1992 bij verstek tot levenslang veroordeeld wegens het
doden van twee agenten van de Franse contraspionagedienst in 1975. Nu hij is
gearresteerd moet Carlos volgens de Franse wet opnieuw worden berecht. De Franse
regering wil hem ook berechten wegens diverse bomaanslagen in de jaren 1982/1983
waarbij in totaal elf mensen omkwamen en ruim honderd gewond raakten.

Maar de Franse justitie heeft de zaak Carlos naar de achtergrond gedrongen.
"Het belangrijkste was dat hij werd gevangen", zegt een bron bij justitie.
"Iedereen weet dat Carlos de rest van zijn leven in een Franse gevangenis zal
doorbrengen. Niemand maakt haast."

Het isolement heeft zijn tol geeist van de zelfverklaarde revolutionair, die
bekend staat om zijn gewelddadige temperament. Carlos is al aan zijn derde
advocaat toe; de eerste twee zijn met stille trom vertrokken en willen niets
zeggen over de beeindiging van de samenwerking. Volgens Ariel Merari, een
terrorisme-deskundige aan de Universiteit van Tel Aviv, verslijt Carlos zijn
advocaten zo snel omdat hij licht ontvlambaar is. "Hij is geen erg stabiel
persoon", zegt Merari. "Hij is een wildeman. Dat maakt hem geen ideale client
van welke advocaat dan ook." *

LOAD-DATE: September 7, 1995

LANGUAGE: Dutch / Nederlands

GRAPHIC: Carlos.

PUB-TYPE: Paper

                        Copyright 1995 Brabants Dagblad

                              143 of 200 DOCUMENTS

                                 de Volkskrant

                               September 5, 1995

Brussel wordt burcht wegens proces tegen GIA-terroristen

SECTION: Pg. 3

LENGTH: 313 words


Onder strenge veiligheidsmaatregelen en grote mediabelangstelling is
maandagmorgen het proces begonnen tegen dertien vermeende leden van de
Algerijnse fundamentalistische terreurbeweging GIA (Gewapende Islamitische
Groep).

Van onze correspondent

BRUSSEL

Speciaal voor het ophefmakende proces is het Paleis van Justitie in Brussel
omgetoverd tot een burcht. De directe omgeving is afgezet. Maar ook elders in de
Belgische hoofdstad is de rijkswacht nadrukkelijk aanwezig. In trein- en
metrostations zijn toiletten gesloten en vuilnisbakken verwijderd.

De rijkswacht zegt weliswaar geen enkele aanwijzing te hebben voor een dreigende
aanslag, maar acht 'daden van blind terrorisme' op elk ogenblik mogelijk.
Rechtbankvoorzitter De Gryse heeft dag en nacht bewaking.

Het afgelopen weekeinde waren al enkele bommeldingen binnengekomen. Ook werd een
verdachte auto in de buurt van het justitiegebouw gesignaleerd. De rijkswacht
vuurde enkele schoten af, maar de inzittenden wisten te ontkomen.

De dertien verdachten - zeven Algerijnen, twee Belgen van Noordafrikaanse
afkomst, een Libier en drie Marokkanen - werden een halfjaar geleden
gearresteerd bij vijftien huiszoekingen in Brussel, Luik en de omgeving van
Waver. Ze staan terecht voor (onder meer) bendevorming, verboden wapenbezit en
schriftvervalsing. Hoofdverdachte is de 34-jarige Algerijn Ahmed Zaoui, die
wordt beschouwd als een van de belangrijkste GIA-leiders in Europa. Hij ontkende
gisteren banden te hebben met de GIA, maar gaf slechts toe dat hij het niet eens
is met het 'ondemocratische regiem' in Algerije.

Onder de bijna twintig advocaten zitten enkele befaamde Belgische en Franse
strafpleiters. Vooral advocaat Jacques Verges, die vandaag in Brussel wordt
verwacht, trekt de aandacht. Hij verdedigde eerder onder anderen
oorlogsmisdadiger Klaus Barbie en terrorist Carlos.

LOAD-DATE: May 6, 2003

LANGUAGE: DUTCH

                © 1995 PCM Uitgevers B.V.  All rights reserved.

                              144 of 200 DOCUMENTS

                                   Het Parool

                               September 4, 1995

Brussel alert bij proces tegen top Algerijnse GIA

BYLINE: DOOR ONZE CORRESPONDENT SYP WYNIA

SECTION: Pg. 5

LENGTH: 784 words


BRUSSEL - In het Brusselse paleis van justitie staat sinds vanochtend de
vermeende top van de Europese arm van de Algerijnse terreurgroep GIA terecht.
Ahmed Zaoui en Mohammed Abdellah Nasser werden begin maart samen met tientallen
andere verdachten bij razzia's in Belgie gearresteerd, kort voordat ze volgens
justitie 'ergens in Europa' een aanslag hadden willen plegen.

Uiteindelijk zijn dertien verdachten gedagvaard, die worden verdedigd door het
neusje van de zalm van de Franse en Belgische advocatuur. Het proces is met
ongekende veiligheidsmaatregelen omgeven.

De Belgische minister van binnenlandse zaken Vande Lanotte, is trots dat de
Belgische politiediensten en de staatsveiligheidsdienst in staat waren de
Belgische kern van de fundamentalistische GIA (Gewapende Islamitische Groep) te
ontmantelen. 'In Frankrijk constateert men, misschien met ongenoegen, dat het in
Belgie wel is gelukt.'

De Belgische politie werkte al nauw samen met de Franse autoriteiten, nadat de
GIA eind vorig jaar een Frans vliegtuig kaapte in Algiers en dat naar Marseille
liet vliegen, waar het werd bestormd door veiligheidstroepen. Het was het eerste
duidelijke teken dat de GIA zich niet tot Algerijns gebied wilde beperken bij
haar pogingen het fundamentalistische FIS de macht te laten overnemen. De
laatste maanden en ook gisteren nog zijn in Parijs vier aanslagen gepleegd die
in verband worden gebracht met het FIS en de GIA.

De extra activiteit van de Belgische politie kwam in een stroomversnelling toen
eind februari een Noordafrikaan bij een routinecontrole bij Antwerpen probeerde
zich uit de voeten te maken en vervolgens werd gearresteerd. Kort daarop deed de
politie op vijftien plaatsen invallen en werden vijftig arrestaties verricht.
Wapentuig, valse identiteitsbewijzen, communicatieapparatuur,
propagandamateriaal, medische apparatuur en geld werden in beslag genomen.

Het is, voor zover bekend, niet duidelijk geworden wat de beklaagden precies van
plan waren. Het staat kennelijk vast dat de dertien verdachten deel uitmaakten
van een Europees GIA-netwerk en dat ze van zins waren een of meer aanslagen te
plegen. Volgens een van de geruchten had de Belgische premier Dehaene vermoord
moeten worden.

Ook is er verband gelegd met een bezoek dat de Algerijnse minister van
buitenlandse zaken, Salah Dembri, aan Belgie bracht. Volgens een derde theorie
was de GIA de grond te heet onder de voeten geworden in Frankrijk en probeerden
de fundamentalisten vanuit Belgie aanslagen in Frankrijk te plegen of vanuit
Belgie wapens te smokkelen voor de kameraden in Algerije.

Formeel staan de dertien niet terecht wegens lidmaatschap van de GIA. De
aanklacht luidt dat de verdachten lid of leider waren van een criminele bende,
dat ze aanzetten tot misdaden, dat ze in bezit waren van wapens en explosieven
en dat ze valsheid in geschrifte hebben gepleegd en een valse identiteit hadden.

Zeven verdachten zijn Algerijn, drie Marokkaan en een is Libier. De twee anderen
zijn Belgen van Algerijnse en Tunesische origine. Als hoofdverdachte geldt de
34-jarige Algerijn Ahmed Zaoui, lid van het FIS en beschouwd als de (voormalige)
leider of althans een van de belangrijkste leiders van de GIA in Europa.
Mohammed Abdellah Nasser, een 32-jarige Algerijn, gaat ook door voor een van de
leiders van de GIA in Europa.

Zaoui laat zich verdedigen door de top van de Belgische en Franse advocatuur.
Hij heeft de beroemde Franse jurist Jacques Verges weten te strikken, die eerder
in de publiciteit kwam als verdediger van de terrorist Carlos en Gestapo-leider
Klaus Barbie.

De Brusselse politie begon vorige week al vuilnisbakken te verwijderen uit de
trein- en metrostations. Bagagedepots werden gesloten. Patrouilles bij
'kwetsbare' gebouwen, verkeersknooppunten, ambassades en de gevangenissen waar
de dertien vastzitten, zijn opgevoerd. Een Belg van Algerijnse afkomst werd van
bed gelicht omdat hij een hotelkamer met uitzicht op het Justitiepaleis had
genomen. Valse bommeldingen verhoogden de nervositeit.

Het Brusselse Justitiepaleis zelf is sinds vanmorgen nagenoeg onbereikbaar voor
wie er niet aantoonbaar hoeft te zijn. Er lopen honderdvijftig rijkswachters in
en rond het gebouw en elders in de stad zijn nog eens driehonderd man ingezet.
Rechter Claire De Gryse wordt 24 uur per dag door lijfwachten bewaakt.

De rechtszitting wordt gehouden in de kelder. De verdachten zitten in een kooi.
Voor het publiek is er nauwelijks plaats in de rechtszaal en een deel van de
pers moet het doen met een tv-scherm elders in het gebouw. Het proces duurt
officieel tot donderdag, maar er wordt rekening mee gehouden dat het volgende
week moet worden voortgezet.

LOAD-DATE: May 9, 2003

LANGUAGE: DUTCH

                               © 1995 Het Parool

                              145 of 200 DOCUMENTS

                                NRC Handelsblad

                               September 4, 1995

Belgie berecht van terreur verdachte fundamentalisten

BYLINE: DOOR ONZE CORRESPONDENT BIRGIT DONKER

SECTION: Voorpagina; Pg. 1

LENGTH: 424 words


BRUSSEL, 4 SEPT. Onder strenge veiligheidsmaatregelen is vandaag in Brussel een
proces begonnen tegen dertien vermeende moslim-fundamentalisten. Vermoed wordt
dat zij lid zijn van de gewelddadige Algerijnse organisatie Islamitische
Gewapende Groep (GIA), die wordt verdacht van drie recente bomaanslagen in
Parijs. In de aanloop naar het proces werd Belgie geteisterd door een golf van
valse bommeldingen.

Honderdvijftig rijkswachters hadden vanmorgen postgevat in en rond het Brusselse
Paleis van Justitie, dat de afgelopen week al extra zwaar werd bewaakt. Het
proces wordt gehouden in de zaal van de Krijgsraad, de enige ruimte in het
justitiepaleis die geen buitenmuren heeft. De verdachten, die worden beschuldigd
van bendevorming en verboden wapenbezit, en een twintigtal advocaten, zijn van
het publiek gescheiden door hekken. Ruim honderd journalisten uit binnen- en
buitenland volgden vandaag het proces, dat ten minste een week zal duren.

Een van de verdachten die vandaag terechtstaan, is de 34-jarige Ahmed Zaoui, die
wordt beschouwd als kopstuk van de GIA in Europa. Onder zijn vier advocaten is
de Fransman Jacques Verges, bekend door onder meer de verdediging van
oorlogsmisdadiger Klaus Barbie en de terrorist Carlos.

Behalve Zaoui staan nog zes Algerijnen, twee Belgen van Noordafrikaanse afkomst,
een Libier en drie Marokkanen terecht. De maximum straf die zij kunnen krijgen
is vijf jaar. De meesten van de vermeende GIA-leden werden begin maart opgepakt
bij vijftien huiszoekingen in Brussel, Luik en in de regio Waver. Daarbij werden
oorlogswapens, munitie, vervalste documenten en een grote som geld gevonden.
Volgens de autoriteiten in Brussel werd hiermee een logistiek netwerk opgerold,
waarmee de GIA aanslagen wilde plegen in het buitenland.

Het proces begon vanmorgen rommelig. De opening moest een half uur worden
uitgesteld omdat een aantal verdachten, die op verschillende plaatsen in Belgie
worden vastgehouden, te laat arriveerde. Vervolgens bleek een van de verdachten
inmiddels uitgezet naar Marokko. Drie anderen weigerden het proces bij te wonen
omdat zij hardhandig behandeld zouden zijn bij het transport van en naar de
gevangenis.

Een van hen zei vanmorgen aan zijn haren uit bed te zijn gesleept. De drie
zullen bij verstek worden gevonnist. Kort daarna, tijdens een korte schorsing,
schreeuwde Zaoui naar het publiek dat de beschuldigingen allemaal leugens zijn.
Hij werd tot stilte gemaand.

Wetgeving ; Recht ; Staatsrecht ; Buitenlandse betrekkingen ; Politiek en Staat

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              146 of 200 DOCUMENTS

                                   Het Parool

                               September 2, 1995

In Belfast staat de muur nog overeind

BYLINE: RENE TER STEEGE

SECTION: PS; Pg. 23

LENGTH: 2748 words


OOK AL HEEFT het bestand in Noord-Ierland gisteren zijn eerste jaar volgemaakt,
de bewoners van de beruchtste protestantse en katholieke wijken van Belfast zijn
nog steeds niet gewend aan een van de opvallendste blijken van de normalisering:
de komst van toeristenbussen. De VVV van Belfast heeft kort geleden, toen
duidelijk werd dat de IRA en de andere para-militaire organisaties woord
hielden, de ooit beruchte Falls Road en de Shankill Road opgenomen in de
excursie Belfast, a living history.

De gids in de dubbeldekker heeft het de kleumende toeristen na het instappen wel
drie maal gezegd: u heeft op de televisie ongetwijfeld vaak beelden gezien van
gevechten, brandstichting, moord en doodslag in de Falls Road en de Shankill.
Maar het volk van Belfast beleeft opwindende nieuwe tijden. In die buurten is
het nu volkomen veilig. Ik bid elke avond dat het zo blijft.'

Toch weet de gids bij velen in de bijna geheel volle bus voor een zekere
spanning te zorgen bij het passeren van plaatsen met macabere bijnamen als
Suicide Square, waar IRA-strijders het beschieten van een basis van het Britse
leger zo vaak met de dood moesten bekopen. Ook rijdt de bus stapvoets voorbij de
sjofele woning van het laatste slachtoffer voor het ingaan van het bestand,
vorig jaar op 31 augustus om middernacht.

En de bus rijdt verder door de bible belt van Oost-Belfast, dan komen de buurten
waar de huizen van gevluchte katholieken werden bezet door protestanten, en
omgekeerd. Ook de politiebureaus zijn een bezienswaardigheid, verpakt in een
granaatwerend ijzeren net.

Zwaaien

Wat denken de weinige mensen in de katholieke Falls en de protestantse Shankill
van al die aandacht? Bijna iedereen toont wel een reactie, ze zwaaien verlegen
of uitbundig naar de pottekijkers in de bus, die meestal een camera bij de hand
hebben. Opgeschoten jongens maken, verlegen door al die aandacht, een obsceen
gebaar. Kinderen rennen een eindje mee.

Zolang de bussen blijven komen, zit het wel goed met de vrede die Belfast en
Noord-Ierland voor het eerst sinds 25 jaar beleven, al nemen weinigen het woord
vrede in de mond. 'Bestand', 'het staken van de vijandelijkheden', 'een toestand
van niet-oorlog' zijn de meest gebruikte omschrijvingen.

Alleen de toeristen stellen vragen over de vrede, de bevolking houdt haar hart
vast. Alle sporen van een kwart eeuw burgeroorlog zijn er immers nog, zoals de
martiale muurschilderingen waarmee de IRA en de protestantse para-militairen hun
wijken hebben afgebakend. Maar op een of andere manier zijn al die grimmige
murals wat minder dreigend als de bus er even halt houdt om de buitenlanders de
kans te geven de pocket-camera's tevoorschijn te halen. Zoals ook het pand van
Sinn Fein, de politieke tak van de IRA, aan de Falls Road iets krijgt van een
souvenirwinkel als toeristen er T-shirts kopen met Keltische leuzen of poppetjes
die Gerry Adams voorstellen, de leider van de partij.

Wie Belfast alleen heeft meegemaakt in de kwade oude tijd, moet meteen na
aankomst even wennen. Eerst mis je de patrouilles van het Britse leger, te voet
of in grijze pantserwagens, twee soldaten om zich heen turend, de automatische
geweren schietklaar. De leden van de RUC, de Noordierse politie, hebben nu de
patrouilles overgenomen. Het is misschien verbeelding, maar deze best betaalde
agenten ter wereld lijken met het bestand een zekere norsheid te hebben
afgeworpen. In elk geval hebben ze hun kogelvrije vesten uitgedaan en ook de
geweren zijn in de kazernes gebleven. Ze hebben nog wel een pistool in de
holster. De door de IRA gehate leden van de RUC zijn 'gewone' agenten geworden,
die niet elk moment op hun hoede hoeven te zijn voor een sluipschutter of een
bommengooier. De RUC mag zijn personeel dan prima betalen, de agenten liepen een
gerede kans leven of ledematen te verliezen.

Ook zie je in Belfast veel auto's met nummerborden uit de Ierse Republiek. De
Ieren voelden zich tot een jaar geleden of niet veilig voor terreuraanvallen
door protestantse extremisten, of ze zagen op tegen de tocht naar het noorden,
met die uiterst intimiderende grensovergangen vol tot de tanden bewapende Britse
soldaten. Die grensposten, bijna net zo griezelig als destijds de toegangen tot
de DDR, en heel vaak doelwitten van beschietingen, zijn opgeheven.

Belfast is dolblij dat de Ieren weer inkopen durven doen. Het winkelhart van de
stad biedt een veel groter aanbod dan Dublin, tegen fors lagere prijzen, ook
voor whisky. Bijna alle Britse winkelketens hebben er inmiddels een vestiging.
Het voorlopig laatste succesverhaal: ook de Britse supermarktketen Tesco opent
weldra een vestiging in Belfast. Daar hoeft het winkelend publiek bij
doorlaatposten of in winkels niet langer de inhoud van de tassen te laten
onderzoeken. Misschien wel de trots van het herboren Belfast is de heropening
van het goede oude Europa Hotel. 'Vroeger' gold dat als het meest gebombardeerde
hotel van Europa.

In 1993, toen de terreur een scherpe opleving beleefde met zelfs voor Belfastse
normen ongekende moordpartijen, leek het even alsof het hotel de handdoek in de
ring zou gooien. Dat gebeurde natuurijk niet, desnoods zou de Britse
belastingbetaler zijn ingeschakeld. Voor Londen, dat altijd heeft ontkend dat in
Noord-Ierland sprake was van een 'burgeroorlog', zou sluiting een symbolisch
belangrijke nederlaag zijn geweest in de strijd tegen de IRA.

Nu mijmeren veteranen uit medialand aan de bar van het Europa over vroeger, toen
ze om de haverklap de kamers uit moesten als de IRA weer eens bezig was met de
'economische oorlog'. Belfast lijkt tegenwoordig op een gewone Brits-Ierse
provinciestad, alleen met veel meer kerken. De romantiek van het geweld wordt
hier en daar misschien gemist. Waar professionele fotografen en cameramensen uit
de hele wereld de Falls en de Shankill afstruinden op zoek naar beklemmende
platen, stappen nu de toeristen uit de bus, de polaroids in de aanslag.

Verdwenen zijn de koude rillingen bij het aanschouwen van Britse soldaten midden
op de weg die geen enkele straathoek passeerden zonder dat een deel van de
patrouille de omgeving onder schot hield. En altijd regende het.

Nu heeft Belfast behalve een zomer zonder geweld ook drie maanden van tropische
warmte achter de rug, waarschijnlijk voor het eerst sinds Schotse kolonisten er
eeuwen geleden voet aan land zetten. Pas in de laatste dagen voor de eerste
september was het afgelopen, opeens was daar de herfst, met sombere berichten
over een impasse in het vredesproces. Sinn Fein, hierin gesteund door de Ierse
Republiek en gematigde Noordierse partijen als de SDLP, is kwaad dat Londen pas
rechtstreeks wil overleggen over een echte vrede als de IRA de verborgen wapens
inlevert.

Het lijkt op het eerste gezicht een volstrekt logische voorwaarde, maar Sinn
Fein spreekt van een onaanvaardbare eis tot overgave. Ook protestantse gewapende
groepen zien er niets in. Dat verklaart bij de Noordieren waarschijnlijk de
vrees dat het bestand het niet zal houden. Volgens de peiling van de Ierse krant
Sunday Tribune denkt 51 procent van de Noordieren dat het bestand weldra in
vrede zal overgaan en 49 procent dat het geweld weer zal oplaaien.

In elk geval is er geen sprake van pogingen om van de eerste september een
bijzondere dag te maken.

'Er is nog geen vrede, we zijn bang dat straks alles opnieuw begint,' hoor je
uitentreuren aan weerskanten van de 'vredeslijn', die bespottelijke naam voor de
Berlijns aandoende reeks muren en schuttingen die de bewoners van wijken als de
Falls en de Shankill gescheiden moeten houden.

En dan zijn er nog de 'politieke' bezwaren tegen de openlijke erkenning dat het
bestand een onverwacht succes is geworden. Protestantse leiders als Ian Paisley
bekeren zich liever tot de kerk van Rome dan toe te geven dat de vrede goeddeels
te danken is aan IRA en Sinn Fein.

Nationalistische politici (meestal katholieken, vooorstanders van een vereniging
met de Ierse repubiek) schuwen elk triomfalisme, omdat het bestand nog niet
heeft geleid tot wat Gerry Adams een jaar geleden voor ogen stond: echte
onderhandelingen over de toekomst van Noord-Ierland.

Die uiterst gereserveerde houding komt op een buitenstaander wat bizar over.
Iedereen zou toch blij moeten zijn dat na een kwart eeuw de wapens zwijgen, dat
een jaar lang niemand is vermoord om 'politieke' redenen? Afgaande op
gemiddelden van voorgaande jaren kan worden gezegd dat het afgelopen jaar zo'n
honderd levens zijn gespaard. Vorig jaar om deze tijd geloofden zeer weinigen
dat het bestand het langer dan een paar weken zou uithouden.

Natuurlijk, de protestantse Kate Miller, moeder van een gezin van vijf kinderen,
is best tevreden. Ze woont bij Shankill Road, vlakbij de viswinkel die eind 1993
door een IRA-commando werd opgeblazen. Er vielen tien doden, onder wie een van
de bommenleggers. Kate Miller: 'Ik geloofde er geen snars van, tenslotte hebben
we al eerder bestanden meegemaakt die net zo kort standhielden als in Bosnie.
Maar gaandeweg merkte ik dat ik 's ochtends niet meer met angst en beven de
nieuwsberichten aanzette om te horen wat er nu weer voor vreselijks was
gebeurd.'

Waarom heeft u dan toch bedenkingen tegen het bestand?

'Ik denk dat een jaar nog niet voldoende is, misschien moet er nog maar een jaar
voorbij gaan, de angst zit nog te diep. U spreekt over vrede, maar tegen welke
prijs? Het opgaan van Ulster in de Ierse Republiek? Dat zullen wij nooit
accepteren, we willen Ulster houden. Ik zal nooit vergeten dat Gerry Adams de
lijkkist droeg van de IRA-terrorist die door zijn eigen bom aan stukken was
gescheurd, hier om de hoek in de viswinkel. En die meneer Adams zouden we nu als
een vredesduif moeten beschouwen ? Er wordt wel erg veel van ons protestanten
gevraagd.'

Deze vrouw woont vlakbij een opening in de peaceline tussen de Shankill Road en
de Springfield Road, aan de katholieke kant. Vroeger gebruikten terroristen van
beide partijen de korte doorgangsweg voor moordexpedities bij de vijand, totdat
de Britten en de politie de doorgang met hekken afsloten. Enkele maanden na de
eerste september gingen de hekken open, maar het weinige animo voor de korte
oversteek, zo'n tweehonderd meter, bewijst dat de scheiding in de hoofden van de
bewoners van Belfast nog lang niet is opgeheven.

Overkant

Kate Miller: 'Ik pieker er niet over om naar de andere kant te gaan.' Slechts
een enkeling in het door de Methodistische Kerk bestuurde theehuis aan de
Shankill heeft een andere mening. Een meisje van twintig: 'Ik ben vast van plan
ooit eens naar de overkant te lopen, maar nu nog niet. Voor u lijkt een bestand
van een jaar misschien lang, maar ik heb mijn hele leven hier alleen nog maar
geweld meegemaakt, ik wacht nog een jaartje, als het bestand dan nog overeind
staat, dan ga ik echt.'

Aan de andere kant van de vredeslijn, aan de Springfield Road, zegt een jongen
dat hij er niet aan moet denken naar de Shankill over te steken. Wel heeft hij
op de Falls, waar hij woont, afgeleerd om steeds over zijn schouder te kijken of
er geen 'loyalistisch' commando in de buurt was. Dat is voor hem het
belangrijkste vredesdividend.

Een bejaarde bewoner van de Falls komt naderbij. Ook hij waagt zich voorlopig
niet aan de overkant. 'Misschien lopen daar mensen met wie ik vroeger heb
gewerkt. En dan roepen ze misschien mijn naam, Michael.'

Wat geeft dat?

'Nou, alleen katholieken heten Michael.'

En zeker op deze dag zal Michael het wel uit zijn hoofd laten naar de Shankill
over te steken door het niemandsland, van de huizen getooid met de Ierse
driekleur naar die waar de Union Jacks doodstil in de miezerregen hangen. Zelfs
in het toch 'neutrale' centrum van Belfast komt Michael liever niet, want daar
wordt straks een protestantse mars gehouden, de laatste in het hier en daar
opnieuw gewelddadig verlopen marching season. Ditmaal trok de mars redelijk
rustig door het centrum, de organisatoren hadden er tegen heug en meug in
toegestemd ditmaal niet door een katholieke wijk te marcheren, zoals op 12
augustus, toen het broze bestand in Belfast even leek te wankelen.

Michaels angst is begrijpelijk. De stewards, de ordebewaarders langs de stoet
van in het zwart gehulde marcheerders, wekken de indruk te wachten op de kans
iemand een pak slaag te geven die in de weg loopt, opzettelijk of niet. Er komt
geen eind aan de optocht van de in hun beste donkere pak gestoken en met bolhoed
getooide heren richting centrum. Vrouwen zijn alleen te bekennen in de
muziekkorpsen en een accordeonorkest, met de instrumenten onder oranje plastic
tegen de regen. Er is niets van te horen, de accordeons worden volledig
overstemd door de mannen met de indrukwekkende dikke troms, de Lembeggs, elke
klap brengt een donderslag teweeg. De Lambeggs heten niet voor niets Blood and
Thunder, bedoeld om de paapsen de stuipen op het lijf te jagen.

Elk jaar worden in juli en augustus in heel Ulster tegen de tweeduizend van die
marsen gehouden. Die zaterdag in Belfast is voor korpsen als de Royal Black
Knights, de Ulster Defenders of Carrickfergus en, natuurlijk, de Prince of
Orange.

Discreet

Het was wel wat ongelukkig dat de staart van het marsseizoen bijna samenviel met
de o zo discrete herdenking van het jaar oude bestand. De autoriteiten waren als
de dood dat een provocatie het hele fragiele bouwwerk onderuit zou halen.
Naarmate de eerste september naderde, werd het vredesproces zwaarder op de proef
gesteld. Opgewonden standjes in beide kampen kregen de ene voorzet voor open
doel na de andere. De Republikeinen waren woedend over de vrijlating van de
Britse soldaat Lee Clegg, die bij een wegversperring en katholiek meisje had
doodgeschoten. En de perfide Britten hebben de doodzieke IRA-'krijgsgevangene'
Patrick Kelly aan zijn gevangenisbed vastgeketend. Alle pogingen tot pacificatie
ten spijt, hadden de Britten en de RUC toegestaan dat op 12 augustus zo'n
protestantse mars toch door de deels Republikeinse Ormeau Road in Belfast trok.

'Bring back the IRA!' riep iemand Gerry Adams toe na de korte maar hevige
schermutselingen op de Ormeau Road. Adams' antwoord - 'they haven't gone away
you know' - was voor veel protestanten een verkapte oorlogsverklaring.

In Noord-Ierland wordt de verontwaardiging zo eerlijk mogelijk verdeeld. De
protestanten waren razend toen begin augustus de mededader van de aanslag op de
viswinkel aan Shankill Road 48 uur de gevangenis uit mocht om de begrafenis van
zijn oma bij te wonen. In plaats daarvan ging deze Sean Kelly zich bedrinken
onder begeleiding van sociaal werkers, althans volgens een protestantse krant.

Voor de katholieken was weer onverteerbaar dat ook de protestantse extremist
Michael Stone, tot levenslang veroordeeld wegens het gooien met handgranaten
naar een IRA-begrafenis, profiteerde van zo'n soort verlof uit de bajes.

Smartegeld wegens ondervonden discriminatie mag in Noord-Ierland nooit
aanleiding geven tot gemor over selectieve verontwaardiging. Zo stond deze week
in de Belfast Telegraph dat een katholieke vrouw zevenduizend pond kreeg omdat
ze wegens haar geloof een baan was misgelopen als assistente in een
opeidingsinstituut voor blindengeleidehonden. Zoals een protestant dezelfde dag
tweeduidend pond mocht incasseren omdat hij geen deeltijdbaan kreeg als
jongerenwerker in een overwegend katholieke wijk.

De vrede, die niet zo mag heten, is een jaar oud. Maar nog steeds ruimen de
kranten in Ulster flinke ruimte in voor berichten over bezoeken van protestantse
politici aan de Falls en katholieken aan de Shankill. Meestal zijn dat
buurtpolitici die nogal eens lange gevangenisstraffen achter de rug hebben
wegens terrorisme. Zij lijken verder gevorderd op weg naar een echte verzoening,
dan de Ian Paisleys.

Een bewoonster van Falls Road vertelt, als ze de toeristen de bus ziet ingaan
voor de excursie, dat ze ook graag eens aan 'de andere kant' zou kijken. Maar ze
durft nog niet goed. Misschien brengt zo'n bezoek per bus uitkomst. 'Met al die
toeristen om me heen, zal me wel niets overkomen.'

In Noord-Ierland leven de mensen na een kwart eeuw burgeroorlog al weer een jaar
in betrekkelijke rust. Maar het vredesproces verkeert in een impasse en de
bevolking houdt het hart vast. 'Ik ben vast van plan ooit eens naar de overkant
te lopen, maar nu nog niet. Ik heb mijn hele leven hier alleen maar geweld
meegemaakt. Ik wacht nog een jaartje.'

Cambrai Street in de protestantse wijk in het westen van Belfast. FOTO PETER
BOER

LOAD-DATE: May 9, 2003

LANGUAGE: DUTCH

                               © 1995 Het Parool

                              147 of 200 DOCUMENTS

                                   Het Parool

                               September 1, 1995

Instituten PLO in Jeruzalem blijven

BYLINE: AD BLOEMENDAAL

SECTION: Pg. 4

LENGTH: 425 words


TEL AVIV - Drie omstreden Palestijnse instituten in Oost-Jeruzalem mogen
openblijven op voorwaarde dat de directies een verklaring tekenen. Daarin moeten
ze beloven niet te zullen samenwerken met het Palestijnse bestuur in de autonome
gebieden. Drie dagen geleden ontvingen de Palestijnse Gezondheidsraad, een
kantoor van de Palestijnse Omroep en een Palestijns statistiekbureau de
waarschuwing dat ze binnen vier dagen hun deuren moeten sluiten.

De maatregel was genomen omdat de instituten zouden fungeren als
vertegenwoordigingen van de Palestijnse Nationale Autoriteit, het bestuur in de
autonome Palestijnse gebieden. Volgens de tussen Israel en de PLO gesloten
akkoorden mag de PNA alleen activiteiten ontplooien in de gebieden die het
bestuurt. Oost-Jeruzalem ligt extra gevoelig omdat zowel Israel als de
Palestijnen aanspraak maken op soevereiniteit over dat stadsdeel.

De directeur van de Palestijnse Gezondheidsraad heeft de verklaring inmiddels
getekend. De andere instituten hebben tot zondag de tijd gekregen zich te
beraden, maar het ziet er naar uit dat ze eveneens zullen tekenen.

In Jeruzalem heeft de politie gisteren de 25-jarige Israelier Gil Dahary
aangehouden, die van plan zou zijn geweest een Arabische bus op te blazen. Hij
had ook andere aanslagen willen uitvoeren. Vandaag zal een rechtbank moeten
beslissen of hij officieel in staat van beschuldiging wordt gesteld.

Volgens de politie wilde Dahary een bus opblazen, die Arabische bouwvakarbeiders
vervoerde tussen hun woonplaats Hebron en de Israelische stad Beth Sjemesj. Hij
had ook een autobom tot ontploffing willen brengen op de Westelijke
Jordaanoever, in de woonplaats van de terrorist die vorige maand de busexplosie
in Tel Aviv uitvoerde. Hetzelfde had moeten gebeuren in Ya'abed, het
geboortedorp van de Palestijnse terrorist en bomexpert Yechiyeh Ayasj ('de
ingenieur').

PLO-voorzitter Jasser Arafat heeft gisteren een onderzoek gelast naar de dood
van de 36-jarige Tewfik Sawarka in een ondervragingscentrum van de Palestijnse
veiligheidsdient in Gaza-stad. Het vermoeden bestaat dat Sawarka is bezweken
onder martelingen. Volgens familieleden heeft de veiligheidsdienst Sawarka's
dood drie dagen lang geheim gehouden.

Sawarka is de vijfde Palestijn in de autonome gebieden die tijdens verhoor door
de Palestijnse veiligheidsdienst is overleden. Het zelfbestuur is ruim een jaar
geleden van kracht geworden. Sawarka was naar verluidt beschuldigd van het
verkopen van wapens aan de militante islamitische verzetsbeweging Hamas.

LOAD-DATE: May 9, 2003

LANGUAGE: DUTCH

                               © 1995 Het Parool

                              148 of 200 DOCUMENTS

                                NRC Handelsblad

                               September 1, 1995

De meeste Ierse terroristen zijn verstandige mensen; Edna O'Brien over schuld en
schaamte in Ierland

BYLINE: DOOR REINJAN MULDER

SECTION: csl; Pg. 1

LENGTH: 3049 words


'House of Splendid Isolation', de nieuwste roman van Edna O'Brien, gaat onder
meer over de IRA. In Engeland werd de Ierse schrijfster verweten dat haar boek
een vrijbrief voor terrorisme is. 'Begrijp me goed, ik houd ook van
protestanten. Ik ben geen blinde unionist', zegt O'Brien.

Edna O'Brien: House of Splendid Isolation. Phoenix paperback, 216 blz. Prijs [f]
26,45. Huis van volmaakte eenzaamheid. Vert. Anneke van Huisseling. Uitg. De
Bezige Bij. Prijs [f] 39,50. De oudere boeken van O'Brien zijn verkrijgbaar als
Penguin-pocket.

De Ierse schrijfster Edna O'Brien (1932) vergelijkt het lezen van een boek met
het beklimmen van een berg. Het gaat er niet om waar je uitkomt, maar om de
rijkdom die je onderweg ziet. Bij een goed boek moet je de indruk hebben dat je
slaapwandelt. Pas geleidelijk aan ga je meer van het verhaal zien. Ze vindt het
belangrijk dat een schrijver door zijn taal de verbeelding prikkelt. Boeken
moeten volgens haar geregeld herlezen kunnen worden waarbij je steeds wat nieuws
ontdekt. 'Er is niets op tegen om een verhaal niet meteen te begrijpen, zolang
je je maar niet verveelt.'

Haar zeventiende boek, de roman House of Splendid Isolation, die volgende week
in Nederlandse vertaling verschijnt, is zo'n boek dat je een paar keer moet
herlezen voor je het volledig doorziet. O'Brien hanteert een uitgebalanceerde
combinatie van tijden en perspectieven die de eerste keer lastig te doorgronden
is. De schrijfster heeft wat dat betreft sinds haar eerste romans, die een veel
rechtlijniger verloop kenden, een intrigerende ontwikkeling doorgemaakt. Het
boek begint met een op het eerste gezicht vrij willekeurige verzameling scenes,
nu eens in het heden, dan weer in het verleden. Verschillende personages doemen
op zonder dat je weet wie van hen de hoofdpersonen zullen worden. En aan dit
alles vooraf gaat dan nog een monoloog van een ongeboren kind dat de bittere
loop van de geschiedenis bezingt: Ik hoor verhalen. Misschien ben ik het zelf,
vertel ik ze aan mezelf, of misschien is het dat geprevel dat uit de aarde komt.
De aarde zo oud en belaagd, zo hongerig en verzadigd. Ze praat. Van dingen die
voorbij zijn en dingen die nog komen. Veldslagen, meer veldslagen,
bloedvergieten, zachte morgens, het gedrentel van beesten en hun jongen. (-)
Misschien komt het doordat de doden niet doodgaan maar ergens blijven huizen.
Jonge mannen die hun leven hebben gegeven om te kunnen verrijzen. Een meisje
houdt van haar lief en haar lief houdt ook van haar, maar hij houdt meer van het
land, hij wordt er door gegijzeld.

Ondanks deze indirecte, literaire toon heeft House of Splendid Isolation vorig
voorjaar bij verschijnen in Engeland toch veel stof doen opwaaien. En wel
vanwege de thematiek. In het boek komt onder meer een kortstondige romance voor
tussen de bejaarde Ierse weduwe van een Ierse nationalist die in een uithoek van
de Ierse Republiek een groot vervallen huis bewoont en een door de politie
gezochte terrorist. Nauwkeurige aanduidingen van zijn achtergrond ontbreken.
O'Brien wilde dat het boek ook na de troebelen in Noordierland nog gelezen kon
worden. Maar de man is onmiskenbaar gemodelleerd naar de leden het verboden
republikeinse leger, de IRA. Ook uit andere elementen wordt duidelijk dat het
boek, dat verscheen voor op 1 september het staakt-het-vuren van de IRA inging,
gebaseerd is op het Ierse onafhankelijksstreven, nu en aan het begin van deze
eeuw. Zo zijn er fragmenten in opgenomen uit het dagboek dat Edna O'Briens oom,
de in 1922 gesneuvelde kapitein Michael Cleary, bijhield toen hij meedeed aan
acties van de IRA. Cleary beschrijft daarin hoe hij voor de Engelsen op de
vlucht is en onderdak zoekt.

De IRA-soldaat in de roman, die gesitueerd is omstreeks de jaren zeventig, leidt
een soortgelijk partizanen-leven. Hij denkt dat het huis van de vrouw leeg staat
en wil er in stilte zijn volgende actie voorbereiden. Maar als hij merkt dat zij
er nog woont, dwingt hij haar met geweld om hem te verbergen.

Karremans-syndroom

Het is een bekend gegeven, misdadiger gijzelt onschuldige burger, maar de plot,
hoe spannend ook, is voor Edna O'Brien eigenlijk bijzaak. Ze laat op de haar
kenmerkende wijze vooral zien hoe de vrouw zich innerlijk bij de situatie
neerlegt, en in haar hulp aan de terrorist veel verder gaat dan strikt
noodzakelijk is. Als ze eindelijk de kans krijgt hem aan te geven, doet ze het
niet.

Ze zette een verbeten gezicht alsof ze verwachte hem tegen te komen. Ze had zich
helemaal aangekleed en haar jas aangetrokken, haar bruine jas met de zware
astrakankraag. Ze was op weg naar de telefoon op de overloop. Lang voordat ze
deze bereikte straalde de ontzieldheid ervan haar al tegemoet. Een serpent,
zwartgrijs, stom zwijgend in haar bevende hand toen ze het naar haar mond bracht
om te spreken. Ze zei 'hallo' en noemde vier, vijf keer de naam van de
plaatselijke telefoniste. Toen hing ze op. In de hal beneden zag ze enkel
leegheid en duisternis waar de trap ophield, en ze vroeg zich af in welke kamer
hij huisde en wat hij nu aan het uitbroeden was.

De komst van de voortvluchtige soldaat wordt voor de vrouw aanleiding voor een
weemoedige terugblik op haar leven en op de geschiedenis van haar land. Ze denkt
terug aan haar mislukte huwelijk, haar eenzaamheid in het grote huis, de tragiek
van haar man en ze herleest de bewaard gebleven brieven en dagboeken van de
familieheld, haar oom bij de vroegere IRA.

Psychologen zouden het gedrag van de vrouw misschien een voorbeeld van het
Karremans-syndroom noemen: de gijzelaar verbroedert zich ongewild met zijn
gijzelnemer. Maar in de visie van O'Brien is haar houding een gevolg van een
serieuze politieke en persoonlijke bewustwording. Daarbij staat het gedrag van
de vrouw volgens haar in zekere zin voor de politiek van de Ierse Republiek. 'We
mogen,' zegt ze zonder dat ik daar met zoveel woorden naar vraag, 'in de man het
katholieke deel van het Noorden zien en in de oude vrouw het Zuiden. De vrouw
voelt zich, net als de meesten van haar landgenoten, schuldig tegenover iemand
die alles heeft opgegeven om voor het ideaal van een verenigd Ierland te
vechten.' Toch is ze niet blind voor de verwoestende gevolgen van de strijd. In
het boek komt een dialoog voor die haar dilemma illustreert:

'Vroeg of laat zul je jezelf tegenkomen,' zegt ze, beschaamd omdat ze zichzelf
heeft kunnen toestaan zich met de vijand te verbroederen.

'Dat zal best,' zegt hij, terwijl hij wegloopt.

Ze antwoordt niet eens. Er is iets uitgevlakt bij hem. Iets menselijks.

O'Brien: 'Het gaat over een vrouw die denkt dat ze apolitiek is. Josie heeft
geen deel uitgemaakt van de geschiedenis. Wat haar overleden man en haar
vaderland hebben gedaan, het verzet tegen de Engelsen, heeft ze altijd
afgekeurd. Ze heeft natuurlijk haar eigen kleine zonden, maar ze denkt, zoals zo
veel mensen, dat haar niet echt iets te verwijten valt. Totdat op een dag die
'misdadiger' over de vloer komt. Afkomstig uit een andere sociale omgeving, met
zijn eigen werkelijkheid, en met zijn eigen mensen achter zich, die zich
bedrogen voelen. Dat verandert haar. En hem. De man die bij haar binnenvalt
staat voor iets: voor zijn eigen gemeenschap. Door te praten leert zij van hem
en hij van haar.

'Beide hoofdpersonen zijn bezeten door enorme, diepe passies: politiek, seksueel
of religieus. Dat herkennen ze in elkaar. Gepassioneerde mensen herkennen altijd
iets in andere gepassioneerde mensen.'

Collectieve schaamte

O'Brien noemt House of Splendid Isolation geen 'gezellig boek' over haar
vaderland. 'Ik heb de tragiek willen laten zien van een land waarvan een
gedeelte niet alleen in oorlog is met Engeland maar ook nog eens met Ierland.
Het gaat hier niet om de IRA versus Engeland, ook in het Zuiden heeft de strijd
zijn tol geeist. De mensen daar voelen een collectieve schaamte over de terreur
in het Noorden, terwijl ze bang zijn voor het terrorisme in hun eigen omgeving.'

Het verhaal loopt zoals veel boeken van O'Brien slecht af. Als de oude vrouw de
kans krijgt om te ontsnappen en de man bij de politie aan te geven, twijfelt ze
al zo erg dat ze dit welbewust nalaat. Hoewel ze zijn gewelddadige acties tegen
onschuldige burgers blijft afwijzen en er bovendien nog een groot
leeftijdsverschil tussen hen is, ontstaat er iets van een relatie. Ze besluiten
meer risico's te lopen dan verantwoord is en dat kost een van hen het leven.

Voor veel Engelse lezers was vooral de groeiende sympathie van de hoofdpersoon
voor een terrorist moeilijk te verdragen. O'Brien citeert uit haar hoofd enkele
negatieve kwalificaties die het boek in de Engelse pers zou hebben gekregen.
'Iedereen schreef alleen nog maar over de strekking. Niemand ging nog in op de
vertelvorm, de muziek van de taal, het karakter van de personages.' Half
fluisterend vervolgt ze: 'De Engelsen hebben mij altijd al gehaat om de passie
die uit mijn boeken spreekt. Engelsen kunnen daar absoluut niet tegen. Die zijn
zo niet.'

Maar is het gek dat een land dat nog altijd in een psychose verkeerde wegens de
vele IRA-bomaanslagen niet zo geinteresserd was in de motieven van de daders?
O'Brien: 'Ze hebben me verweten dat ik in mijn boek een terrorist, een crusader,
een menselijke dimensie heb gegeven.' Ze wijst er echter op dat haar boek geen
vrijbrief voor het terrorisme is. 'Ik heb geprobeerd, en dat is naar ik hoop ook
gelukt, om een totaalbeeld van de situatie in Ierland te geven. Ik wilde laten
zien waarom er terrorisme is en waarom de IRA doet wat ze doet. Begrijp me goed,
ik houd ook van protestanten. Ik ben geen blinde unionist. Maar de zes counties
in het noorden zijn een deel van Ierland en niet van Engeland. Dat zegt je
gezond verstand. Ik probeer in mijn boek de wortels van het conflict te laten
zien, de impulsen die er bij spelen, het idealisme, plus de ontworteling die er
voor zorgt dat een man zijn hele leven aan het terrorisme opoffert.'

Mijn tegenwerping dat het soort strijders dat in haar boek voorkomt toch slechts
een minderheid vormt en dat er, althans volgens onze kranten, ook veel
Noordierse katholieken zijn die van de IRA niets moeten hebben, wuift ze
gedecideerd weg. 'De primaire verdeeldheid in Noordierland is die tussen
protestanten en katholieken. Mijn hoofdpersoon is een katholiek die de wapens
opneemt. En hij vertelt de vrouw over de smart in zijn deel van de wereld. Ik
heb iemand beschreven die onder andere machtsverhoudingen niet gedood zou
hebben. Hij is geen psychopaat. Dat is een belangrijk verschil. Als de IRA uit
psychopaten bestond hadden ze het ook nooit zo lang vol kunnen houden. Voor wat
zij doen moet je geloven in je doel.

'Mijn schrijven over Ierland ergert de Engelsen nu zo omdat het Engelands
laatste koloniale wond is. Wat mij bezig hield was de pijn die men in het
Noorden voelt. Ik wilde een manier vinden om meer licht te werpen op de deling
en ik wilde de mensen vragen daar wat minder hysterisch en minder bevooroordeeld
over na te denken. Wat de oude vrouw na verloop van tijd voor de man voelt is
niet onheus. Het is ook niet overdreven. Hij komt daar binnen met zijn geweer:
een lucide man, die heeft nagedacht over wat hij doet, en die in staat is tot
afwegen en discussieren. Josie ziet daardoor ook zijn kant van de zaak. Iemand
moest dat toch doen, voor Ierland?'

Londen

Voor een Nederlander die niet vertrouwd is met de Ierse literatuur in
ballingschap zou de vraag kunnen opkomen waarom Edna O'Brien, ondanks haar
afkeer van de Engelsen en hun Noordierse politiek, nu al meer dan 35 jaar in
hartje Engeland woont. In 1960, nog voor ze haar eerste boek The Country Girls
had gepubliceerd, verliet de schrijfster met haar toenmalige echtgenoot Ierland
om daar alleen nog incidenteel terug te keren. In Engeland, waar ze een
gezellig, met veel antiek en Engelse en Ierse boeken ingericht huis in de
Londense wijk Chelsea bewoont, zou ze uitgroeien tot de allereerste Ierse
schrijfster met wereldfaam ('Het is niet erg netjes om dat van jezelf toe te
geven, maar het is wel waar'). Nog altijd zijn er weinig schrijvende landgenoten
die aan haar aanzien en haar hoge verkoopcijfers kunnen tippen. Op The Country
Girls volgden The Lonely Girl/Girl with Green Eyes (1962) en Girls in their
Married Bliss (1964), boeken die ik me herinner als weemoedige romans over
hunkerende Ierse meisjes uit kleine dorpjes die als ze groter worden in
aanraking komen met de harde werkelijkheid.

Als ik haar naar haar vertrek uit Ierland vraag, komt ze met verschillende
verklaringen. Eerst zegt ze dat Ierland geen land is voor schrijvers. 'Ierland
is een godsdienstige gemeenschap, met een cultuur die niet op schrijven is
ingesteld, maar op schaamte. Mijn eerste vijf of zes boeken zijn in Ierland
meteen verboden. In de kleine gemeenschap waar ik vandaan kwam werden de
onderwerpen waarover ik schreef, zeker voor een vrouwelijke schrijver,
schandelijk gevonden.' Een van de opmerkingen die O'Brien zich herinnert was dat
ze 'een smet op de Ierse vrouw' (a smear on Irish womanhood) was: 'Zoiets geeft
je geen prettig gevoel. Ik dacht dat ik niet zou kunnen leven onder zo'n vloed
van kritiek.'

Later verzacht ze haar kritiek op Ierland en zegt ze dat haar verhuizing naar
Engeland eigenlijk alleen maar door het toeval is bepaald. 'Mijn man wilde naar
Engeland en ik ging gewoon met hem mee. Maar alle boeken die ik sindsdien
schreef hebben met Ierland te maken. Toen ik wegging realiseerde ik me niet wat
Ierland voor me betekende. Ierland is sindsdien altijd mijn thema geweest. We
raken nooit onze wortels kwijt, of we nu weggaan of niet. Ze zijn ons
handelsmerk. Ze laten ons denken zoals we denken en voelen zoals we voelen.'

De fysieke afstand die haar van haar onderwerp scheidt, is, zegt ze, nooit een
probleem geweest. 'Het doet er niet toe waar je woont, het gaat erom waar je
psychisch bent. Dat is het enige wat telt voor een schrijver. Ik heb bij het in
elkaar zetten van zinnen niet het gevoel dat ik in Londen woon. Het landschap
van Ierland, de straten, het weer, de stemmen, de angsten, de passies, ze zitten
allemaal in mijn hoofd en springen om me heen.'

In haar met foto's geillustreerde essay Mother Ireland (1976) heeft O'Brien haar
aankomst in het mistige Engeland onder woorden gebracht. Op het Londense Euston
Station ervoer ze 'een rimboe, bars en onpersoonlijk, met duiven die uit een
fabriek leken te komen, en toen ik de gezichten van de Engelsen zag moest ik
niet aan de lange lijst bloederige gebeurtenissen uit de geschiedenis denken,
maar aan de moordverhalen die ik in de zondagskranten had gelezen...'

'Ik was blij weg te zijn uit Ierland,' zegt ze, 'maar ik voelde me ook
afgesneden.' Ze ziet nu ook dat de weerstand die ze met haar boeken opriep niet
typisch Iers was. 'Eerst waren het de Ieren die tegen me tekeer gingen, nu zijn
het de Engelsen. Geen enkele schrijver heeft het makkelijk als hij wat te zeggen
heeft. Het vak komt er op neer dat je meningen geeft over dingen die de mensen
niet willen horen, op het gebied van seks, politiek, dood en geld. Het leven is
gevaarlijk terrein en schrijven raakt aan pijnlijke onderwerpen. Het echte
schrijven roept geesten op die onaangenaam zijn, voor de schijver en de lezer.
Schrijven is vragen om moeilijkheden.'

Gevangenissen

Op het schrijven van House of Splendid Isolation heeft Edna O'Brien zich goed
voorbereid. In verschillende gevangenissen van Noordierland en de Ierse
Republiek voerde ze gesprekken met leden van de IRA die daar hun straf uitzaten
om te horen wat hen bewoog. 'Ik wilde mijn hoofdpersoon een karakter geven, een
werkelijkheid. Ik heb daarom ook gevraagd naar de gewoonste dingen die tijdens
hun expedities voorkwamen. Hoe loop je? Hoe slaap je? Wat doe je tussen de
acties door, als je niets te doen hebt?'

Wat haar in deze gesprekken onder meer opviel was hoe verstandig de meeste
terroristen waren. Uit de Engelse pers zou je de indruk krijgen dat de IRA uit
'een stelletje monsters' bestaat. Dat bleek niet het geval. Het meeste indruk op
O'Brien maakte de terrorist Dominic McGlinchey. Met deze man, die vorig jaar bij
een vuurgevecht met de Ierse politie om het leven kwam, voerde ze verschillende
diepgaande gesprekken die haar veel leerden over de motieven van de IRA. In
werkelijkheid, zegt ze, had hij niets van de 'dolle hond' die de pers van hem
maakte. 'Hij was een stille man, erg bedachtzaam, en zorgelijk.'

McGlinchey, die naar eigen zeggen dertig mensen om het leven had gebracht,
vertelde O'Brien hoe hij voor het eerst op zijn veertiende door het Engelse
leger was opgepakt, toen hij op weg naar school was. O'Brien: 'Dat soort dingen
deden ze. Hij werd zonder dat hij iets had gedaan in een kamp geplaatst, waar de
politie geregeld met honden binnenviel en waar hij zag hoe iemand zich uit
ellende ophing. Toen heeft hij zich aangemeld voor de IRA. Hij verlangde naar
een eigen gemeenschap, al zou die uitlopen op de dood, van hemzelf, van een
ander, of van allebei.'

De schrijfster noemt het kweken van begrip voor iemands persoonlijke beleving
een van de mooiste exercities waartoe literatuur in staat is. 'Stefan Zweig
heeft gezegd: literatuur is een grote troost voor het individu, maar van geen
enkel nut voor de geschiedenis. Romans zijn in dit opzicht vrijwel de laatste
middelen die we nog hebben. Daarom ben ik er ook zo verknocht. Door de
literatuur kunnen we in contact blijven met onze ziel, met onze gevoelens, en
onze psyche.'

Edna O'Brien is niet echt optimistisch over de toekomst van Ierland. Ze hoopt
dat de twee delen van het land verenigd worden, maar beseft dat dit niet
eenvoudig is. 'De menselijke natuur zorgt er voor dat er steeds opnieuwe fouten
worden begaan, en dat zijn nooit dezelfde fouten.' Ze kan de angst voor bommen
in Engeland goed begrijpen. 'Maar als kunstenaar heb ik het recht om iets open
te breken, en mensen te laten kijken naar de oorzaken van de situatie.' Ze heeft
het gevoel dat het klimaat voor literatuur in dat opzicht slechter is geworden.
'Er is een tijd geweest dat het nog niet werd gestraft wanneer je over een taboe
schreef. Dostojevski mocht over een misdadiger schrijven, omdat men vond dat hij
de duistere kanten van de menselijke natuur onderzoekt. Ik wil graag hetzelfde
privilege.'

Foto: Edna O'Brien foto sygma/abc

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              149 of 200 DOCUMENTS

                                Brabants Dagblad

                               September 1, 1995

Vrouwen nemen voortouw in strijd tegen kernproeven

Door onze correspondent Wilko Voordouw

SECTION: Pg. 7

LENGTH: 774 words

HIGHLIGHT:  Tahitiaanse 'passionaria' voert actie tegen Chirac - De acties in
Polynesie tegen de kernproeven op Mururoa leiden tot heftige confrontaties
tussen de oorspronkelijke bewoners en het Franse gezag.


Roti Make is een vrouw van een jaar of vijftig. Ze is gekleed in een smetteloos
witte pareo, het Polynesische traditionele kledingstuk voor vrouwen. Om haar nek
draagt ze een slinger van tiare, de bloem die het symbool van het eilandenrijk
is. Ze is het stralende middelpunt op het Tarahoi-plein in Papeete.

Haar vriendelijke gezicht - ze is een demi, het Tahitiaanse woord voor halfbloed
- verandert op slag wanneer ze de megafoon te hand neemt. Ze is dan ineens de
'pasionaria'. De Tahitiaanse pasionaria tegen de kernproeven. Samen met de
andere vrouwen van de 'vrouwenraad voor de traditie' keert ze zich vierkant
tegen het besluit van de 'terrorist Chirac'., die 'de wensen en de gewoonten van
de Tahitiaanse vrouwen met voeten treedt'. "Chirac is een kolonialist. Hij staat
voor twee eeuwen onderdrukking in Polynesie." Het tafereel speelt zich af op het
Tarahoi-plein, hartje Papeete. Daar hebben de opposanten tegen de Franse
kernproeven hun 'dorp van de Vrede' gebouwd. Het gaat om een stuk of vijf
traditioneel Tahitiaanse fare's, de met riet bedekte woningen. De Place Tarahoi
is ook het plein waar de hoogste bonzen van het Overzeese Gebiedsdeel
Frans-Polynesie zijn gehuisvest. En het is de plaats waar alle demonstraties
vertrekken.

Eergisteren was het de beurt aan de 'Vrouwenraad voor de traditie', gesteund
door een handjevol mannen van Te Taata Tahiti Tiama, De Vrije Tahitiaan, onder
leiding van de in Papeete en omstreken legendarische Charlie Ching. Die heeft
ruim negen jaar in Franse cellen gezeten, omdat hij al te zeer aandrong op een
onafhankelijk Tahiti.

  'Opwarmertje'

Het honderdtal vrouwen heeft anti-nucleaire T-shirts aan. Ze hebben palmbladeren
in hun haar. Ze voeren spandoeken met leuzen als 'Chirac crimineel', 'Mururoa
mon amour...Adieu' en 'Pacific Paradise, Nuclear Nightmare'. of een met
atoompaddestoelen omgeven 'Farani Faaore Ta Oe Poura Atomi'. Hetgeen zoveel
betekent als 'De bom mag niet worden gegooid'.

Roti Make geeft toe dat de opkomst voor deze eerste vrouwendemonstratie in de
straten van Papeete bescheiden is. "Maar dit is slechts een opwarmertje.
Zaterdag houden we hier een grote demonstratie. Dan komen de vrouwen van alle
eilanden samen. en houden we een meeting in het voetbalstadion. Wij vrouwen zijn
heel actief in de anti-nucleaire beweging omdat wij de vrede willen. En vrede
bouw je niet op met een moordwapen." Op de vraag waarom ze de mannen van Charlie
Ching heeft gevraagd om bescherming zegt ze raadselachtig: "Dat zie je zo wel."

Dan trekt het op door de wijk achter het Tarahoi-plein. Stormenderhand verovert
het legertje vrouwen eerst de kantoren van de delegatie van de buitenlandse
handel in Polynesie. Verbijsterde ambtenaren worden in hun werk gestoord door de
vrouwen, die eisen dat de kernproeven worden geschrapt. Dan is het de beurt aan
de administratieve rechtbank, en het hof van justitie. Daar probeert een
woedende Franse procureur de optocht in de gangen te stoppen. "U kunt buiten
demonstreren. Hier wordt in kalmte recht gesproken."

Dat komt hem op hoongelach te staan. "Hier worden Polynesiers veroordeeld door
de rechtbank van de koloniale macht."

Dan trekt de optocht voort naar het politiebureau. Verbijsterde agenten trekken
net op tijd het stalen rolluik naar beneden. Dat neemt niet weg dat ook zij
recht hebben op de spreekkoren.  Het is een bonte kakafonie. De mannen van
Charlie Ching hebben nog niet hoeven ingrijpen. Ze regelen het verkeer en
klappen voor de leuzen van de vrouwen.

Die sfeer verandert bij de gendarmerie. Eerst proberen gendarmes in hemdsmouwen
de groep buiten het hek te duwen. Dat mislukt. Dan komt de oproerpolitie het
plein opgerend. Ze worden in slagorde opgesteld. De commandant duwt de pers weg:
"U kunt maar beter een beetje uit de buurt blijven." De spanning is te snijden.
Aan de uitdrukking op de gehelmde hoofden valt op te maken dat de agenten best
even willen rossen.

  Onderspit

De Tahitiaanse vrijheidsstrijders zien in dat ze het onderspit zullen delven,
wanneer het tot een gevecht komt. "Wegwezen, wegwezen", roepen ze en zetten de
vrouwen aan het gendarmerieterrein te verlaten. Maar dat gebeurt niet nadat Roti
Make en nog enkele andere vrouwen neus aan neus zijn gaan staan met de
politiemensen. Ze grijnzen de agenten aan, trekken zich terug, terwijl ze de
gendarmes uithonen. "We komen terug. Jullie dagen hier zijn geteld. Zaterdag
zijn we met veel meer.", zo belooft de actieleidster, die nog uitroept dat zij
persoonlijk best Jacques Chirac te lijf zou willen gaan. *

LOAD-DATE: September 2, 1995

LANGUAGE: Dutch / Nederlands

PUB-TYPE: Paper

                        Copyright 1995 Brabants Dagblad

                              150 of 200 DOCUMENTS

                                De Gelderlander

                               September 1, 1995

Tahitiaanse vrouwen in actie tegen kernproeven

Door onze correspondent

SECTION: Buitenland, Pg. 1

LENGTH: 654 words


Wilko Voordouw

PAPEETE - Roti Make is een vrouw van een jaar of vijftig. Ze is gekleed in een
smetteloos witte pareo, het Polynesische traditionele kledingstuk voor vrouwen.
Om haar nek draagt ze een slinger van tiare, de bloem die je overal op Tahiti
ruikt en die het symbool van het eilandenrijk is geworden. Ze is het stralende
middelpunt op het Tarahoi-plein in Papeete.

Haar vriendelijke gezicht verandert op slag wanneer ze de megafoon te hand
neemt. Ze is dan ineens de pasionaria. De Tahitiaanse pasionaria tegen de
kernproeven. Samen met de andere vrouwen van de 'vrouwenraad voor de traditie'
keert ze zich vierkant tegen het besluit van de 'terrorist Chirac', die "de
wensen en de gewoonten van de Tahitiaanse vrouwen met voeten treedt. Chirac is
een kolonialist. Hij staat in de lijn van twee eeuwen onderdrukking in
Polynesie."

Op het Tarahoi-plein, in hartje Papeete, hebben de opposanten tegen de Franse
kernproeven hun 'dorp van de Vrede' gebouwd. Het gaat om een stuk of vijf met
riet bedekte woningen. Er zijn spandoeken, en er is altijd wel een aantal mensen
dat er discussieert. Het is ook het plein waar de hoogste bonzen van het
Overzeese Gebiedsdeel Frans-Polynesie zijn gehuisvest. En het is de plaats waar
alle demonstraties vertrekken.

Woensdag was het de beurt aan de 'Vrouwenraad voor de traditie'. Het honderdtal
vrouwen heeft T-shirts aan met teksten tegen kernenergie. Ze voeren spandoeken
met leuzen als 'Chirac crimineel', 'Mururoa mon amour...Adieu', of een met
atoompaddestoelen omgeven 'Farani Faaore Ta Oe Poura Atomi'. Hetgeen zoveel
betekent als 'De bom mag niet worden gegooid.'

  Bescheiden

Roti Make geeft toe dat de opkomst voor deze eerste vrouwendemonstratie in de
straten van Papeete bescheiden is. "Maar dit is slechts een opwarmertje.
Zaterdag houden we hier een grote demonstratie. Dan komen de vrouwen van alle
eilanden samen, houden we een meeting in het voetbalstadion met de
parlementariers uit tientallen landen. Wij vrouwen zijn heel actief in de
anti-nucleaire beweging omdat wij de vrede willen. En vrede bouw je niet op met
een moordwapen."

Dan trekken de vrouwen door de wijk achter het Tarahoi-plein.  Achtereenvolgens
worden de kantoren van de Delegatie van de buitenlandse handel in Polynesie, het
Hof van Justitie en het politiebureau met een bezoek vereerd. Verbijsterde
agenten trekken net op tijd het stalen rolluik naar beneden. Dat neemt niet weg
dat ook zij recht hebben op de spreekkoren.

Het is tot dan toe een bonte kakafonie. Die sfeer verandert bij de gendarmerie.
Eerst proberen de in hemdsmouwen gestoken gendarmes de groep buiten het hek te
duwen. Dat mislukt. Enkele minuten later komen ongeveer twintig leden van de
oproerpolitie het plein opgerend. Ze worden in slagorde opgesteld. De spanning
is te snijden.

Onder protest vertrekken de vrouwen. Maar dat gebeurt niet nadat Roti Make en
nog enkele andere vrouwen neus aan neus zijn gaan staan met de inderhaast
opgetrommelde ME-ers. Ze grijnzen de agenten aan, trekken zich terug, terwijl ze
de gendarmes uithonen. "We komen terug. Jullie dagen hier zijn geteld.  Zaterdag
zijn we met veel meer", zo belooft de actieleidster.

LOAD-DATE: September 2, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              151 of 200 DOCUMENTS

                                NRC Handelsblad

                                August 30, 1995

Vredesdividend: geen oorlog meer op straat

BYLINE: DOOR ONZE CORRESPONDENT

SECTION: Buitenland; Pg. 4

LENGTH: 280 words


Wat betekent het staakt-het-vuren van de Noordierse terreurorganisaties in het
dagelijks leven voor de inwoners van Belfast?

Aan schietpartijen en bommencampagnes is een einde gekomen. Inwoners van Belfast
hoeven niet meer onder hun auto te kijken of er misschien een boobytrap onder de
carrosserie is bevestigd. Ze hoeven niet meer te schrikken als de deuren van de
pub worden opengegooid. Ze hoeven de binnenstad niet meer te mijden uit angst
voor geweld. Ze kunnen hun kinderen 's avonds weer zonder zorgen buiten laten
spelen. Britse soldaten hebben zich teruggetrokken in hun barakken en zijn
goeddeels uit het straatbeeld verdwenen. Militaire helikopters cirkelen alleen
nog overdag boven Belfast en veel minder frequent dan voorheen. De Royal Ulster
Constabulary, de Noordierse politie, patrouilleert niet meer in gevechtstenue en
behandelt niet meer elke burger als een potentiele terrorist. De controleposten
in het centrum en bij het vliegveld zijn verdwenen. Mensen die in het centrum
een winkel binnenstappen, hoeven zich niet meer aan visitatie en doorzoeking van
hun bagage te onderwerpen. De omzet van de bedrijven in de binnenstad is sinds
het staakt-het-vuren met bijna eenderde gegroeid. Op bezoek gaan in de Ierse
republiek is veel gemakkelijker geworden. Van de 104 grenswegen die afgesloten
waren, zijn er inmiddels 98 weer opengesteld. Het aantal buitenlandse
vakantiegangers is in de eerste helft van dit jaar met meer dan de helft
gestegen, vergeleken met dezelfde periode vorig jaar. De werkloosheid daalt, de
buitenlandse investeringen nemen toe. Het vertrouwen van het Noordierse
bedrijfsleven in de economie is nog nooit zo hoog geweest.

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              152 of 200 DOCUMENTS

                                Brabants Dagblad

                                August 30, 1995

Moeite om misrekening toe te geven Israel heft vanmorgen de blokkade tegen
Jericho op

Door onze correspondente Willy Werkman

SECTION: Pg. 7

LENGTH: 947 words


JERUZALEM - Israel heft vanmorgen de blokkade tegen de onder Palestijns bestuur
staande stad Jericho op.

Zeven dagen hadden de Israelische militaire autoriteiten nodig om toe te geven
dat ze fout zaten.

  Ongelukkig

Het militaire beleg rondom dit 20.000 inwoners tellende woestijnstadje, vlakbij
de Dode Zee, is namelijk in alle opzichten een ongelukkige maatregel, die niet
alleen onder de Palestijnen de emoties hoog doet oplopen, maar bovendien nog in
strijd is met de Israelisch-Palestijnse akkoorden van Oslo.  Niet voor niets is
dus sinds een paar dagen de officiele Israelische verklaring voor het beleg van
Jericho verdwenen en gooien woordvoerders van het leger het nu op
'veiligheidsoverwegingen'.

  Klopjacht

Het ging aanvankelijk om een klopjacht op een Palestijn, die betrokken zou zijn
geweest bij de voorbereiding van de busontploffing, vorige week maandag, in
Jeruzalem. Mundi Sharif, lid van de islamitisch fundamentalistische
Hamasbeweging, zou volgens de Israelische veiligheidsdienst de man zijn geweest,
die de explosieven voor de ontploffing zou hebben geleverd voor de laatste
zelfmoordaanslag, die de dood van vier Israeli's veroorzaakte en de verwonding
van meer dan 100 anderen. Zelf zou Muhdi na de ontploffing naar Jericho zijn
gevlucht, waar sinds het begin van de Palestijnse autonomie de Israeli's niet
meer kunnen opereren.

  Arrestaties

De Israelische hoop was aanvankelijk, dat met het afsluiten van Jericho de
soldaten bij de wegversperringen rondom Jericho de Palestijnse handlanger in de
kraag zouden kunnen grijpen., of anders de Palestijnse veiligheidsdienst in het
stadje de man zou kunnen arresteren en hem vervolgens aan de Israeli's zou
uitleveren.

De Palestijnse veiligheidsdienst kreeg Mundi Sharif en ook nog een medewerker
van hem te pakken, maar het tweetal werd in snelrecht tot resp.  twaalf en zeven
jaar veroordeeld, en niet uitgeleverd. Bovendien maakte PLO-leider Yasser Arafat
bekend dat meer dan dertig extremisten in de Gaza-strook maandag zijn
gearresteerd.

Minister van Buitenlandse Zaken, Simon Peres, heeft inmiddels toegegeven dat de
Palestijnse autoriteiten helemaal niet verplicht zijn de twee arrestanten uit te
leveren, omdat de misdaad niet in Israel heeft plaatsgevonden maar op de bezette
Westelijke Jordaanoever.

In het stadje is er de laatste dagen een gebrek aan medicijnen, voedsel en
benzine. De directeur van het plaatselijk ziekenhuis, dr. Abu Sharwish, vertelde
gisteren, dat hij al dagenlang in zijn kantoor overnacht, omdat andere doktoren,
die buiten Jericho wonen, niet naar hun werk kunnen komen. En dat alles vanwege
een Israelische misrekening, die kennelijk niet kan worden toegegeven. Een
misrekening, die voornamelijk gebaseerd was op de mystieke relaties tussen de
Israeli's en het hoofd van de Palestijnse veiligheidsdienst, Jibril Rajoub.

Rajoub, 42 jaar, heeft in totaal 18 jaar in Israelische gevangenissen
doorgebracht voor verzetsdaden tegen de Israelische bezetting en werd in 1988
naar Libanon gedeporteerd. Groot, sterk en zeer hardhandig was hij intussen een
held geworden onder de Fatah-aanhangers van Yasser Arafat en kreeg hij na zijn
deportatie in het PLO-hoofdkwartier in Tunis de taak de Intifada-activiteiten in
de bezette gebieden te organiseren. Zijn bliksemcarriere bracht hem tot de
functie van hoofd van de Palestijnse veiligheidsdienst, toen Yasser Arafat het
begin van zijn Palestijnse zelfbestuur opzette in Jericho, op de Westelijke
Jordaanoever, en in de Gazastrook.

Vanuit Jericho, waar het hoofdkwartier van de Palestijnse veiligheidsdienst is
gehuisvest, heerst Rajoub nu met krachtige hand. Zo loyaal tegenover zijn
'president', dat hij er niet voor terugschrikt geweld te gebruiken tegen de
islamitische fundamentalisten, de Hamas en de islamitische Jihad, die niet
alleen het regiem van Yasser Arafat bedreigen, maar ook Israel. Het gevolg was,
dat Jibril Rajoub, de ex-'terrorist', een gevierde partner werd van de
Israelische geheime dienst. En ook al gold tot nu toe het Palestijnse
zelfbestuur op de Westelijke Jordaanoever alleen in het kleine Jericho, Rajoub
kreeg met zijn mannen onofficieel vrijheid van handelen in het gehele gebied.

In ruil voor 'samenwerking' met de Israeli's natuurlijk. Zoals het uitleveren
van Palestijnse verdachten, die de Israeli's liever voor de rechtbank halen dan
hen - zoals het tenminste tot voor kort gebeurde - alleen maar tijdelijk in
Palestijnse gevangenissen te zien. Maar daarvan is weinig terecht gekomen.
Rajoub, de 'sheriff' van de Palestijnen, heeft inmiddels zijn machtspositite
verzekerd en voelt er niets meer voor nog erg veel naar de Israeli's te
luisteren. Zeker nu niet meer, nu de Israeli's zelfs tegen de akkoorden van Oslo
in 'zijn' stad onder beleg houden en daarmee bepaald niet veel goede wil tonen
voor het slagen van wat twee jaar geleden nog 'vrede' heette.  *

LOAD-DATE: August 31, 1995

LANGUAGE: Dutch / Nederlands

PUB-TYPE: Paper

                        Copyright 1995 Brabants Dagblad

                              153 of 200 DOCUMENTS

                                Algemeen Dagblad

                                August 28, 1995

Politie ontdekt bom op TGV-traject

SECTION: Buitenland; Pg. 7

LENGTH: 361 words


    Parijs - De Franse politie heeft een bom ontdekt op de rails van de
hoge-snelheidstrein TGV, ongeveer tien kilometer van Lyon.

    De explosieve lading bestond uit een gasfles en een ontstekingsmechanisme en
werd door een treinmachinist opgemerkt. Dat heeft het Franse ministerie van
binnenlandse zaken meegedeeld.

    Volgens een voorlopig onderzoek is door een defect in het
ontstekingsmechanisme de bom niet afgegaan toen een hoge-snelheidstrein
langsreed.

    De ontdekking van de bom heeft het treinverkeer van de TGV tussen Lyon en
Parijs zaterdag een groot deel van de dag stilgelegd. De bom is naar Parijs
gebracht voor nader onderzoek.

    Een woordvoerder van de Franse spoorwegen zei dat hij betwijfelde of de bom
een grote ramp zou hebben veroorzaakt als ze zou zijn ontploft. Hij zei dat
TGV-treinstellen zwaar zijn en stevig aan elkaar gekoppeld en ontworpen om zelfs
bij ontsporingen recht overeind te blijven. Bomaanslagen in TGV-treinen kostten
in 1982 en 1983 aan zeven mensen het leven. De terrorist Carlos, die op dit
moment in Parijs in de gevangenis zit, werd hiervoor verantwoordelijk gehouden.

    De Franse regering legt nog geen direct verband met de twee bomaanslagen die
de afgelopen weken Parijs hebben getroffen, hoewel die ook met gasflessen waren
gepleegd. Een bomaanslag op het metrostation Saint-Michel bij de Notre Dame
kostte in juli zeven mensen het leven. Een andere bom ontplofte op 17 augustus
bij de Arc de Triomphe. Daarbij raakten zeventien mensen gewond.

    De Franse politie schrijft deze aanslagen toe aan Algerijnse
fundamentalistische moslims, die daarmee willen protesteren tegen de steun die
Frankrijk geeft aan het Algerijnse semi-militaire bewind. Frankrijk heeft een
arrestatiebevel uitgevaardigd tegen de Algerijn Abdelkarim Deneche, die vorige
week in Zweden is aangehouden. Volgens de Zweedse politie kan hij echter de
eerste aanslag niet op zijn geweten hebben, omdat hij toen in Stockholm
verbleef. Een gendarme zei echter dat hij Deneche uit de metro had zien stappen
vlak voor de ontploffing.

    Reuter, AFP

    Buitenlandse betrekkingen ; Terrorisme ; Politiek en Staat ; Binnenlandse
Politieke Onrust

LOAD-DATE: May 7, 2003

LANGUAGE: DUTCH

                © 1995 PCM Uitgevers B.V.  All rights reserved.

                              154 of 200 DOCUMENTS

                                   Het Parool

                                August 26, 1995

KORT - Terrorist

SECTION: Pg. 5

LENGTH: 75 words


JERUZALEM - De Palestijnse politie in de stad Jericho heeft donderdag een
Palestijn gearresteerd die wordt verdacht van betrokkenheid bij de twee recente
bomaanslagen op Israelische bussen, zo werd gisteren bekend. Abdel Majid Dudin
zou lid zijn van de Hamas. Israel eist zijn uitlevering, maar het Palestijnse
bestuur in Jericho staat erop hem zelf te verhoren en te berechten.

Terrorisme ; Politiek en Staat ; Binnenlandse Politieke Onrust

LOAD-DATE: May 9, 2003

LANGUAGE: DUTCH

                               © 1995 Het Parool

                              155 of 200 DOCUMENTS

                                Algemeen Dagblad

                                August 25, 1995

Macabere speurtocht van joodse vrijwilligers

BYLINE: DOOR ONZE CORRESPONDENT JOOP MEIJERS

SECTION: Buitenland; Pg. 6

LENGTH: 915 words


    Jeruzalem - "Als je tussen de uit elkaar gereten en verschroeide
lichaamsdelen loopt en hier een vinger, daar een teen en verderop een
afgescheurde hand opraapt en in een plastic zak stopt, schakel je je gevoel uit.
Je doet bijna automatisch, maar wel geconcentreerd je werk, zonder aan iets
anders te denken. Maar als je later thuis komt en nog stinkend naar de geur van
verbrande stukken vel je vrouw en kinderen een kus geeft, knapt er iets en gaat
de emotionele kraan open.'

    Twee dagen na de Palestijnse zelfmoord-aanslag in Jeruzalem, waarbij zes
mensen omkwamen, tracht Elazar Gelbstein opnieuw, maar vergeefs zijn tranen te
bedwingen als hij vertelt over zijn 'werk' na de explosie.

    Gelbstein (48), getrouwd en vier kinderen, is oprichter van een unieke groep
van een honderdtal vrijwilligers, genaamd 'Chesed Shel Emet' (Werkelijke
Liefdadigheid). Na elke aanslag kammen zij het terrein van de explosie
'microscopisch' uit, op zoek naar lichaamsdelen, stukjes huid en zelfs druppels
bloed.

    Op alle televisiezenders waren ze deze week in beeld: bebaarde mannen met
zwarte hoofdbedekking, gebedsdraden uit de broek, rubberen handschoenen aan, met
plastic zakken en kleine borstels, druk bezig weggeslingerde stukken lichaam te
vinden. Met hijskranen lieten ze zich op daken en bomen tillen om te kijken of
daar iets was neergekomen. Ze kropen onder auto's en kamden elke vierkante
centimeter plantsoen en wegdek uit om niets te missen, zelfs geen stukje haar of
nagel.

    Wat beweegt deze 'engelen des doods'? Wat maakt dat zij bereid zijn zich
naar de plek des onheils te spoeden zodra de radio meldt dat er in Jeruzalem een
bom is ontploft?

    Gelbstein, wiens overgrootvader, grootvader en vader al vrijwilligerswerk
deden rond begrafenissen: "Onze heilige leer, de Torah, zegt dat een persoon in
zijn geheel moet worden begraven. Als er lichaamsdelen ontbreken, krijgt de
persoon niet de juiste begrafenis. Vroeger, toen onze groep nog niet bestond,
spoot na een explosie de brandweer de weg gewoon schoon.'

    De religieuze motivatie van 'Chesed Shel Emet' komt de politie en de
'Shabak' (veiligheidsdienst) goed van pas. Dank zij hun precisiewerk was het
mogelijk lichaamsdelen te vinden die bijdroegen tot de snelle identificatie van
sommige slachtoffers en van de dader.

    De organisatie staat nog in de kinderschoenen. Van coordinatie is nauwelijks
sprake. Zonder overleg verschenen maandag tientallen vrijwilligers op de
rampplek, door elkaar lopend op zoek naar lichaamsdelen. Het moge macaber
klinken, maar de recente zelfmoordacties doen de belangstelling voor dit werk
stijgen. Gelbstein: "Het regende telefoontjes van mensen die vroegen of zij lid
konden worden van onze groep. Wij kunnen de vraag niet aan.'

    Wie zijn deze mannen met de zakjes, veger en blik en spatel? Volgens Chaim
Weissberg, secretaris van de ultra-orthodoxe Agoeda-partij, is hun drijfveer het
joods-religieuze bewustzijn: "Wat je van huis uit meekrijgt is bepalend. Verder
moet je in staat zijn op commando je emoties uit te schakelen.'

    Gelbstein zit met het probleem hoe je de mensen moet selecteren. Niet
iedereen is geschikt. "Ik heb een test bedacht die uitstekend werkt. Als iemand
zegt dat hij lid wil worden, nodig ik hem uit voor een gesprek. Daarna laat ik
hem een film zien over de aanslag in 1989 op een bus die door een terrorist het
ravijn werd ingereden. Zestien doden. Gruwelijke beelden. Wie dan toch voor een
tweede gesprek komt, kan meedoen.'

    De voor het merendeel ultra-orthodoxe vrijwilligers krijgen altijd te maken
met de resten van de terrorist. Gelbstein: "Mijn grootvader zei altijd: zolang
je vijand leeft, voer je oorlog met hem. Maar als hij dood is, hoor je zijn
lichaam met respect te behandelen. Onze heilige leer zegt dat ieder mens is
geschapen naar Gods evenbeeld.'

    De organisatie, die na de busaanslag in 1989 werd opgericht opereerde jaren
zonder training of begeleiding. De vrijwilligers deden hun werk zoals hun hart
hen ingaf, met wat aanwijzingen van politie, brandweer en leger. Sinds vorig
jaar krijgen zij les over identificatie-technieken en religieus-joodse
voorschriften betreffende het contact met de dode.

    Een Amerikaanse psycholoog kwam vertellen dat het goed is om je hart uit te
storten als de zoekactie is beeindigd: "Vroeger praatten we nooit over de
verschrikkelijke dingen die we meemaakten. We dachten dat je het beter voor je
kon houden en er niemand, zeker niet je vrouw, lastig mee moest vallen. Maar
sinds hij zei dat het beter is om er wel over te praten, doen we dat.' Kennelijk
helpt dat. Elazar, Chaim en de anderen zeggen dat ze nooit dromen of
nachtmerries hebben. Tot nog toe had niemand therapie nodig.

    Als ik Elazar vraag of hij graag wil dat zijn kinderen, als vijfde
generatie, de familie-traditie van het bijzondere vrijwilligerswerk voortzetten,
lacht hij een beetje droevig: "Ik weet dat mijn kinderen trots op mij zijn, ook
al praat ik er nooit en te nimmer over. Toch hoop ik dat zij nooit dit werk
hoeven te doen. Je krijgt er echt van niemand iets voor terug. Het is vreselijk.
Ik wens mijn vrijwilligerswerk niemand toe.'

    Foto: Vrijwilligers zoeken naar lichaamsdelen na de zelfmoordaanslag in
Jeruzalem, waarbij deze week zes doden vielen. Onder de joodse wetgeving dient
een dode in zijn geheel te worden begraven. Foto Jim Hollander/ Reuters

    Terrorisme ; Politiek en Staat ; Binnenlandse Politieke Onrust ; Algemeen ;
Jodendom ; Levensbeschouwing ; Religie ; Gezondheid

LOAD-DATE: May 7, 2003

LANGUAGE: DUTCH

                © 1995 PCM Uitgevers B.V.  All rights reserved.

                              156 of 200 DOCUMENTS

                                 De Dordtenaar

                                August 24, 1995

Romantiek viert hoogtij in While You Were Sleeping

BYLINE: ONBEKEND

SECTION: UITGAANSKRANT; Pg. 13

LENGTH: 579 words

DATELINE: DRECHTSTREEK


    De man van haar dromen wordt voor haar ogen beroofd en komt bewusteloos op
de rails van de metro terecht. Lucy, een eenzame jonge vrouw die als
kaartcontroleur in het metrostation werkt, bedenkt zich geen moment en redt zijn
leven.

    In het ziekenhuis wordt ze door een misverstand aangezien voor de verloofde
van slachtoffer Peter en haar droom lijkt werkelijkheid te worden. Maar dan komt
de broer van Peter, die nog nooit van haar heeft gehoord en twijfelt aan de
relatie van Peter en Lucy. Ze komt in een lastige situatie terecht die alleen
maar moeilijker wordt als ze de broer eigenlijk leuker vindt dan Peter. Als
Peter uiteindelijk bij komt herkent hij Lucy niet maar dat wordt door de artsen
geweten aan geheugenverlies. Hij leert haar wat beter kennen en besluit haar
'nogmaals' ten huwelijk te vragen. Aan het altaar staat Lucy voor een
levensgroot probleem: moet ze haar ja-woord geven aan Peter of aan zijn broer?

    WHILE YOU WERE SLEEPING, die vandaag in premiere gaat in Roxy en Euro
Cinema, is een onvervalste romantische komedie met natuurlijk een happy end.
Hoofdrolspeelster is Sandra Bullock, eerder onder meer te zien in Speed als de
doortastende passagier die een op hol geslagen bus door Los Angeles loodst. Haar
tegenspelers zijn Peter Gallagher (Peter) en Bill Pullman (de excentrieke
spokenjager in Casper) als zijn broer Jack.

    Ook de avonturen van het spookje CASPER, die tegen de zin van zijn drie ooms
vriendschap sluit met de dochter van een spokenjager, zijn te zien in de drie
regiobioscopen.

    De Wipmolen in Alblasserdam heeft behalve deze film ook DIE HARD WITH A
VENGEANCE in huis, een actiefilm waarin Bruce Willis het als politieman opneemt
tegen een psychopatische terrorist, een schitterende rol van Jeremy Irons. Ook
in Euro Cinema te zien.

    Dordtse bioscoopbezoekers kunnen een keus maken uit maar liefst zeven
titels: naast de drie al genoemde ook FREE WILLY 2 over de vriendschap tussen
een jongetje en een orka; de meest recente belevenissen van de meest asociale
familie van Nederland in FLODDER 3 en CONGO over een expedie die in de
ondoordringbare regenwouden van donker Afrika op zoek gaat naar diamanten en
wordt overgeleverd aan de gevaren van de natuur.

    Tenslotte is DE LEEUWEKONING weer terug in de bioscoop in het kader van het
eeuwfeest van de cinema. Wie de film nog niet heeft gezien kan nu zowel in Euro
Cinema als in Roxy alsnog terecht voor de speciale prijs van 7,50.

    De Gorcumse bioscoop draait verder naast CONGO, CASPER en WHILE YOU WERE
SLEEPING als enige in de regio nog CRIMSON TIDE, een spannende film met Denzel
Washington en Gene Hackman over de machtsstrijd op een onderzeeer waarbij het al
dan niet afvuren van een atoombom de inzet vormt.

    Filmhuis Cinode gaat de laatste week van de filmzomer vandaag in met LOVE
AND HUMAN REMAINS, een onderhoudende zwarte komedie over de denk- en leefwereld
van jonge volwassenen in de jaren negentig. Verder deze week: MILOU EN MAI, THE
WOODEN MAN'S BRIDE, CARLITO'S WAY, LE GRAND BLEU/THE BIG BLUE, THE LAST
SEDUCTION en LE MEPRIS.

    (Raadpleeg voor de aanvangstijden de dagelijkse agenda elders in dit
dagblad).

    Foto: Terwijl de man van haar dromen in coma ligt wordt Lucy (Sandra
Bullock) verliefd op zijn broer (Bill Pullman). Voor het altaar staat zij voor
de keus: wordt het Peter of wordt het Jack. Romantiek viert hoogtij in While you
were sleeping, vanaf vandaag te zien in Euro Cinema en Roxy. FOTO MICHAEL P.
WEINSTEIN

LOAD-DATE: May 9, 2003

LANGUAGE: DUTCH

                © 1995 PCM Uitgevers B.V.  All rights reserved.

                              157 of 200 DOCUMENTS

                                Algemeen Dagblad

                                August 23, 1995

Israelisch publiek toont opvallende terughoudendheid

BYLINE: DOOR ONZE CORRESPONDENT JOOP MEIJERS

SECTION: Buitenland; Pg. 7

LENGTH: 875 words


    Jeruzalem - Toen Israel en de PLO op 13 september 1993 de Oslo-akkoorden
sloten - het eerste verdrag tussen eeuwenlange vijanden - beloofde Israels
minister Peres (buitenlandse zaken) een 'nieuw Midden-Oosten'. De 149 Israeliers
die sindsdien omkwamen bij Palestijnse terreuracties zullen Peres' toekomstige
aardse paradijs niet meemaken.

    Het enige 'nieuwe' in het Midden-Oosten, althans wat Israel betreft, is de
terreur-methode: radicaal-islamitische verzetsstrijders blazen zichzelf nu ook
in Israel het islamitisch paradijs in - onschuldige mannen, vrouwen en kinderen
moedwillig in de dood meesleurend. Het aantal aanslagen daalt maar door
technologische verfijning stijgt het aantal slachtoffers per aanslag.

    Op de avond na de jongste aanslag, waarbij zes mensen omkwamen en 107 werden
gewond, liet Peres zich interviewen in een populair discussie-programma van de
Israelische televisie. Begeleid door 15 bewakers ging Peres de studio in, waar
hij keihard werd aangepakt door rechtse interviewers, bijgestaan door een
verhitte publieke tribune.

    "Niet Peres moet worden beschermd tegen het Israelische publiek, het
Israelische publiek moet worden beschermd tegen politici als Peres', liet Tzachi
Hanegbi zich ontvallen, de opkomende yuppie-ster van de conservatieve Likoed en
een van de meest extreme parlementariers van zijn partij.

    Hanegbi verwoordde de gevoelens van veel Israeliers op de dag na de aanslag.
Bij een niet gering deel van het publiek is het gevoel van machteloosheid
omgeslagen in emotionele kritiek op de regering, die wordt beschuldigd van
medeplichtigheid aan terreur. Op posters wordt premier Rabin afgebeeld met de
hoofddoek van Arafat.

    Het Israelische zelfbeeld, dat is geworteld in de mythe van de superioriteit
en almacht van het Israelische leger, strookt niet met de zelfmoordacties van de
individuele terrorist, die zijn slachtoffers willekeurig uitkiest.

    Militaire experts zijn het er over eens dat de terreur wel te bestrijden is,
maar niet volledig te voorkomen. "Ook in tijd van vrede zal Israel moeten leren
leven met een zekere mate van terreur', zegt terreurspecialist dr Merari van de
Tel-Aviv universiteit.

    De ochtendkrant Ha'aretz drukt zich in een redactioneel commentaar iets
anders uit. "Hoe verfoeilijk terreuracties ook zijn, ze brengen ons nationaal
bestaan niet in gevaar. Israel garandeert de vrijheid van het Israelische volk,
maar niet noodzakelijkerwijs prive-zekerheid voor ieder individu.'

    Volgens de terreur-experts is het probleem psychologisch en niet militair.
Shoshana Kiegel, kinderpsychologe, neemt op de dag na de aanslag gewoon weer de
bus: "Je kunt aan alles doodgaan; binnen een minuut kun je besmet raken met een
virus waaraan je in een paar dagen bezwijkt; een auto kan me aanrijden zonder
dat ik er iets aan kan doen.'

    Menahem Mines, de chauffeur van de uitgebrande bus 26 zit drie uur na de
aanslag al weer achter het stuur om zijn voertuig, dat gesleept wordt, naar de
garage te rijden: "Het advies van psychologen is om zo snel mogelijk weer achter
het stuur te gaan zitten. Anders raak je door de angst verlamd.' Ook Shemoeel
Ronen, zijn collega van bus 9, waar de doden vielen, bestuurt een paar uur later
alweer de lijnbus, op dezelfde route als waar de aanslag plaatsvond.

    Een angstpsychose zou voor de hand liggen, zeker nu Hamas heeft aangekondigd
tot de verkiezingen volgend jaar door te gaan met zelfmoordacties. Maar de
bewoners van Israels hoofdstad gaan een dag na de ramp weer gewoon aan het werk.
De bussen zijn weer even vol en langs de route van lijn 9 en 26 staan niet
minder wachtende passagiers dan anders.

    Op het kruispunt van de aanslag herinneren alleen een paar uitgebrande
kaarsjes voor de slachtoffers aan de ramp die 24 uur eerder plaats had.

    Vanaf het moment van de aanslag verlopen de gebeurtenissen volgens een vast,
treurig scenario: de ambulances, de mannen met de plastic zakjes en schepjes om
de lichaamsdelen op te rapen, de demonstranten die 'dood aan de Arabieren'
roepen, de gruwelijke beelden op de televisie, de politici van links die de
bezette gebieden voor een paar dagen afgrendelen en de onderhandelingen
tijdelijk afbreken, de politici van rechts die de besprekingen met de PLO
definitief willen stoppen, de begrafenissen, de minister van politie die nieuwe
maatregelen aankondigt, de sentimentele muziek, de 'open nieuwslijn' en de
interviews met de nabestaanden van de slachtoffers en de gewonden in het
ziekenhuis. Voor de meeste Israeliers is de aaneenschakeling een 'deja vu': deze
gruwelfilm hebben ze vaker gezien.

    Op enkele demonstranten na vertoont het Israelische publiek een opvallende
terughoudendheid. De woede wordt ingehouden; met de tanden op elkaar gaat Israel
over tot de orde van de dag. Maar wat onderhuids gebeurt, is moeilijk te
achterhalen. Zelfs de meest gematigde Israelier kent een breekpunt. Uit het
tempo van de gistermiddag hervatte besprekingen tussen Israel en de PLO blijkt
dat beide partijen een race voeren tegen de klok en Hamas, om het
autonomie-akkoord rond te hebben voor een volgende aanslag niet alleen
onschuldige burgers, maar ook het vredesproces defintief om zeep helpt.

    Terrorisme ; Politiek en Staat ; Binnenlandse Politieke Onrust

LOAD-DATE: May 7, 2003

LANGUAGE: DUTCH

                © 1995 PCM Uitgevers B.V.  All rights reserved.

                              158 of 200 DOCUMENTS

                                De Gelderlander

                                August 23, 1995

NIEUWSANALYSE - Palestijnen-beleid - Israel opeenvolging van misrekeningen

Door Willy Werkman

SECTION: Buitenland, Pg. 1; ruachter

LENGTH: 760 words


Het Israelische volk heeft gisteren via de televisie te horen gekregen dat er
mogelijk zelfs de komende dagen al een nieuwe zelfmoordaanslag van Hamas te
verwachten is. Het leger, de politie en de veiligheidsdienst concentreren nu al
hun inspanningen, zo werd gemeld, op het voorkomen daarvan.

Zonder garantie tot succes, want islamitische zelfmoordcommando's, die zich los
van hun haatmotieven ook verzekerd weten van de zegen van Allah, zijn moeilijk
tegen te houden.

En zo heeft de bijna panische angst zich weer meester gemaakt van de Israelische
buspassagiers. Wie het zich veroorloven kan, neemt nu liever een taxi. Anderen,
niet vertrouwend op de meerijdende veiligheidsmannen of op de speciaal
getrainde, explosieven ruikende politiehonden, zitten in de bus met het
gebedsboek in de hand.

In die sfeer spellen de Israeli's de krantenartikelen over de laatste ramp en
luisteren ze gretig naar hun leiders, die een 'totale vernietigingsoorlog' tegen
Hamas beloven. Wegversperringen houden de tienduizenden Palestijnse arbeiders,
die normaal in Israel werken, weer tegen. De klopjacht op aanhangers van Hamas
in de nog door Israel bezette gebieden is weer in volle gang.

  Broederschap

In feite is het Israelische optreden een aaneenschakeling van misrekeningen
geweest, die - hoe pijnlijk ook - op zijn minst hebben bijgedragen tot de
rampzalige incidenten die nu in de straten van Tel Aviv en Jeruzalem gebeuren.
Hamas, een in de Gazastrook ontstane aftakking van de Egyptische Islamitische
Broederschap, is in de jaren zeventig door het Israelische bezettingsbestuur
geholpen en aangemoedigd.

Ervan uitgaande dat de fundamentalisten een goede tegenhanger van de PLO konden
vormen, hielpen de Israeli's hen moskeeen, klinieken en scholen bouwen.  Pas
toen die fout was ingezien, werd de Hamas, die inmiddels zijn militaire arm Ez-e
Din el Qasam had gecreeerd, tot een illegale beweging verklaard.

De bittere armoede onder de Palestijnen, bepaald niet bestreden door de
Israelische bezetters, zorgde al snel voor een verrassend groeiende
Hamas-aanhang. De inmiddels ondergronds werkende leiders maakten daar succesvol
gebruik van door te vertellen dat de joodse staat moet plaatsmaken voor
islamitisch bestuur. De stap van daar naar de terreur was toen een kleine.

  Jihad

Jongeren, die in de wanhoop van hun armoedebestaan de zin van het leven niet
meer zagen, werden enthousiaste gegadigden voor het heldendom van de Jihad, de
heilige oorlog tegen Israel. Zeker nadat Israel in december 1992 meer dan 400
Palestijnse aanhangers van de Hamas naar Libanon deporteerde, waar ze ongeveer
een jaar in tenten doorbrachten.

Die maatregel, ook weer een wraakactie na een paar moordacties op Israeli's, had
niet alleen een nog sterkere aanhang voor de Hamasleer tot gevolg, maar ook meer
motivatie om de Israeli's koelbloedig te doden. De Hamasleiders hadden tijdens
hun verblijf in Libanon een intensieve training ondergaan van de
Hezbollah-leiders. Ze kregen niet alleen geld, maar ook de zegen van de
ayatollahs in Iran.

Golven van islamitische terreur zijn er intussen over Israel gegaan.
Aanvankelijk met messen, later met geweren en recentelijk met kilo's
explosieven. Een escalatie in methoden die opvallend is. De busaanslagen,
bijvoorbeeld, begonnen na de massamoord van de extremistische kolonist Baruch
Goldstein in de moskee van Hebron, begin vorig jaar.

Acties van islamitische fundamentalisten die de vredeswil onder de Israeli's
doven. En wraakacties van de Israeli's die voor iedere gedode Palestijnse
terrorist tien nieuwe creeren. Een vicieuze cirkel van oorzaak en gevolg.

LOAD-DATE: August 24, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              159 of 200 DOCUMENTS

                                Algemeen Dagblad

                                August 22, 1995

Hamas claimt aanslag

BYLINE: VAN ONZE CORRESPONDENT

SECTION: Voorpagina; Pg. 1,6

LENGTH: 682 words


    Jeruzalem - De Islamitische Verzetsorganisatie Hamas heeft zich
verantwoordelijk gesteld voor een zelfmoordaanslag in Jeruzalem, waarbij
gisteren vijf personen, onder wie de dader, werden gedood. Er vielen meer dan
honderd gewonden, van wie sommigen levensgevaarlijk.

    In een volle lijnbus in de wijk Ramat Eshkol bracht de dader gisterochtend
om acht uur een zware bom tot ontploffing op het moment dat het voertuig een
andere passagiersbus passeerde.

    Door de kracht van de ontploffing werden lichaamsdelen tientallen meters de
lucht in geslingerd. Het duurde meer dan drie uur voordat de lijken uit de
volledig uitgebrande bussen konden worden gehaald en alle in de wijde omtrek
verspreide lichaamsdelen waren verzameld.

    Pag.7: Jeruzalem in de rouw na aanslag

    De Israelische president Weizmann moest een bezoek aan de plek in Jeruzalem,
waarbij gisteren vijf mensen door een aanslag om het leven kwamen, na na een
paar minuten afbreken. Een woedende menigte van extreem-rechtse demonstranten
belaagde hem en maakte hem met kreten als 'dood aan de Arabieren' het spreken
onmogelijk.

    De wijk waar de aanslag plaatshad, Ramat Eshkol, is een deel van het gebied
dat Israel in de zesdaagse oorlog van 1967 veroverde op Jordanie en vervolgens
annexeerde.

    In een eerste reactie onderbrak premier Rabin tijdelijk de
autonomie-onderhandelingen met de PLO in de Israelische badplaats Eilat. Het
leger grendelde de Westelijke Jordaanoever af en verbood Palestijnse arbeiders
uit de Strook van Gaza naar het werk te gaan in Israel. In de stad Gaza
veroordeelde PLO-voorzitter Arafat de aanslag.

    De leider van de rechtse oppositie, Bibi Netanyahu, riep het publiek op
kalmte te bewaren. Hij eiste dat de regering het overleg met de PLO definitief
stop zet.

    Hoewel Jeruzalem in het verleden vaker is getroffen door bomaanslagen,
betekende de zelfmoordactie van gisteren een harde confrontatie met Palestijns
extremisme. Het was voor het eerst in lange tijd dat de Israelische hoofdstad
door een terreurdaad werd getroffen.

    Voor honderden gezinnen in Jeruzalem bezorgde deze dag, die beloofde rustig
en zonnig te worden, hen een trauma dat zij hun leven lang zullen heugen. In de
twee getroffen bussen zaten veel schoolkinderen die op weg waren naar hun
tijdelijke vakantiebaan.

    De 26 jaar oude Riki Cohen, pas getrouwd em net afgestudeerd aan een
pedagogische academie, werkte in de vakantie als vrijwilligster in het Hadassa
ziekenhuis op de Scopus-berg. De rit van huis naar haar vakantiewerk was
haarlaatste. Zij was een van de zes dodelijke slachtoffers.

    Voor sommige overlevenden gingen oude wonden weer open. Zoals bij Michal
Levi, die als door een wonder ongedeerd bleef. Zij vertelde dat zij drie jaar
geleden haar broer had verloren bij een vergelijkbare aanslag.

    Premier Rabin zei gisteren dat zolang Israeliers en Palestijnen 'zich met
elkaar vermengen zonder duidelijke grenzen' het onmogelijk is te voorkomen dat
zelfmoordenaars hun dodelijk werk doen. "We zullen onverminderd doorgaan met de
oorlog tegen de terreur, maar we zullen tegelijkertijd het vredesproces
voortzetten.' Rabin kondigde aan dat de besprekingen met de PLO worden hervat na
de begrafenis van de slachtoffers.

    In het door Hamas in Damascus afgegeven communique verklaart de organisatie
dat de Palestijnse Autoriteit mag doorgaan met de vredesbesprekingen, maar dat
'Hamas de oorlog voortzet tegen de terrorist Rabin tot de verkiezingen volgend
jaar'.

    Wie gisterochtend het nieuws over de aanslag had gemist, kon aan de muziek
op de radio horen dat het een droeve dag was. Alle zenders schakelden over op
stemmige klanken die op een vakantiedag in de zomer maar voor een uitleg vatbaar
is: opnieuw een aanslag met dodelijke slachtoffers.

    Foto: Een gedeeltelijk bedekt lijk van een van de slachtoffers ligt in
Jeruzalem op straat achter de bus waarin een Palestijnse moslim-extremist
zichzelf opblies. Zes passagiers kwamen om en ongeveer honderd anderen raakten
gewond. Foto Jim Hollander/Reuters

    Terrorisme ; Politiek en Staat ; Binnenlandse Politieke Onrust

LOAD-DATE: May 7, 2003

LANGUAGE: DUTCH

                © 1995 PCM Uitgevers B.V.  All rights reserved.

                              160 of 200 DOCUMENTS

                                   Het Parool

                                August 22, 1995

Hamas: terreur tot aan verkiezingen

BYLINE: AD BLOEMENDAAL

SECTION: Pg. 5

LENGTH: 560 words


TEL AVIV - De islamitische guerrillabeweging Hamas heeft aangekondigd dat zij de
reeks zelfmoordoperaties in Israel zal voortzetten tot aan de
parlementsverkiezingen, volgend jaar november. De aankondiging volgde op de
bomaanslag in een stadsbus in Jeruzalem, die gisterochtend aan vijf mensen het
leven kostte, onder wie de dader.

De organisatie Izadin al-Kassem, de gewapende vleugel van de Hamas, liet
gisteravond in Damascus een verklaring voorlezen, waarin zij zegt de aanslag te
hebben uitgevoerd. In een verwijzing naar de recente arrestatie in de Gazastrook
van Hamas-militanten zegt Izadin al-Kassem: 'De regering van de zionistische
vijand zal de prijs betalen voor de totale oorlog die ze heeft verklaard aan de
islam en de moslims.'

In het bulletin wordt premier Rabin omschreven als 'een oude gek' en als '
terrorist nummer een'. Izadin al-Kassem zegt dat zij ook de vorige
zelfmoordactie in Israel heeft uitgevoerd, waarbij eind juli in Ramat Gan, een
voorstad van Tel Aviv, zes mensen om het leven kwamen, eveneens bij een explosie
in een bus.

In de Gazastrook werd gisteren een pamflet verspreid met de tekst van de
verklaring van Izadin al-Kassem, ondertekend door 'de leerlingen van Yichiyeh
Ayash'. De naam van Ayash, ook bekend als 'De Ingenieur', staat bovenaan de
Israelische lijst van gezochte personen. Hij zou de ontwerper zijn van de
bommen, waarmee de Palestijnse aanslagen worden uitgevoerd.

Gisteravond werd in Jeruzalem en elders in Israel gedemonstreerd tegen het
vredesbeleid van de regering. Bij de westelijke toegangsweg tot de stad
probeerden aanhangers van de rechts-extremistische Kach-beweging het verkeer
stil te leggen. De politie voerde charges uit en verrichtte een aantal
arrestaties. Aanhangers van de rechtse actiegroep 'Dit is ons Land' hebben voor
maandag, als de Knesset een debat aan de terreuractie wijdt, wegblokkades
aangekondigd.

Premier Rabin wil de onderhandelingen met de PLO voortzetten, ondanks bezwaren
van de oppositie en van president Ezer Weizman. Na de begrafenis van de
slachtoffers van de aanslag van gisteren gaan de Israelische en Palestijnse
delegaties door met hun overleg over uitbreiding van het Palestijnse
zelfbestuur. Het is de bedoeling dat daarover volgende maand een definitief
akkoord zal worden ondertekend.

'Het is vandaag een pijnlijke dag,' zei Rabin gisteravond. 'De daders van de
aanslag zouden graag zien dat deze regering de verkiezingen verliest, omdat ze
weten dat wij de enigen zijn die vrede kunnen brengen. Maar het zal ons er niet
van weerhouden om zowel de extremistische islamitische terreur te bestrijden als
de onderhandelingen met de Palestijnen voort te zetten.'

Oppositieleider Benjamin Netanjahoe van de Likoed-partij heeft de regering
opgeroepen de onderhandelingen met de Palestijnen op te schorten, 'niet voor een
paar dagen, maar voor onbepaalde tijd'. 'Er moet een volledige politieke
omwenteling komen. Ons alternatief is autonomie voor de Palestijnen en geen
soevereiniteit, een situatie waarin het Israelische leger verantwoordelijk is
voor de veiligheid, en niet een terroristenleger.'

Israeliers in Jeruzalem schreeuwen om wraak na de Palestijnse terreuraanslag op
de stadsbus. Ook elders in het land werd fel betoogd. FOTO AP

Terrorisme ; Politiek en Staat ; Binnenlandse Politieke Onrust ; Politiek en
staat

LOAD-DATE: May 9, 2003

LANGUAGE: DUTCH

                               © 1995 Het Parool

                              161 of 200 DOCUMENTS

                                De Gelderlander

                                August 22, 1995

Vijf doden bij aanslag op bus Jeruzalem - Zelfmoordactie tegen overleg
Palestijns zelfbestuur is vierde op rij

SECTION: Pagina 1, Pg. 1

LENGTH: 747 words


JERUZALEM (AFP/Rtr./DPA) - Een bomaanslag op een Israelische bus in Jeruzalem
heeft gistermorgen aan vijf mensen het leven gekost. Er vielen meer dan honderd
gewonden. Twaalf gewonden zijn er ernstig aan toe.

Volgens de politie was de aanslag een zelfmoordactie van een nog niet
geidentificeerde man. De aanslag had plaats op de dag dat Israelische en
Palestijnse delegaties in Eilat de onderhandelingen over de tweede fase van het
Palestijnse zelfbestuur zouden hervatten. Die besprekingen zijn nu opgeschort
tot na de begrafenis van de doden.

De aanslag van gisteren was de vierde in een reeks van soortgelijke aanslagen
door zelfmoordcommando's.

De islamitische Hamas-beweging heeft de verantwoordelijkheid voor de aanslag
opgeeist. Dat gebeurde door middel van een telefoontje van iemand die zei te
spreken namens de gewapende arm van de beweging, de groep Ezzedin al-Qassem.

De beller legde een verband met de "verjaardag van de brand in de
Al-Aqsa-moskee". De moskee op de Tempelberg werd op 21 augustus 1969 in brand
gestoken door een gestoorde Australier, die op deze wijze de herbouw van de
tempel wilde bespoedigen. Er was geen officiele bevestiging van de claim.

De doden zijn, naast de terrorist, een Israelische agent, een studente en een
toeriste, van wie de nationaliteit niet is bekendgemaakt, en een Palestijnse uit
Oost-Jeruzalem. De explosie had plaats tijdens de ochtendspits op een druk
kruispunt in de wijk Ramot Eshkol, een van de nieuwe wijken die Israel sinds
1967 heeft gebouwd op geannexeerd Arabisch gebied.

De dubbele bus waarin de bom afging werd in tweeen gereten. Het achterdeel is
geheel verpulverd. Een tweede bus, die op het moment van de explosie passeerde,
werd eveneens getroffen.

Beide voertuigen vlogen in brand. Ooggetuigen vertelden over schokkende
taferelen van lichaamsdelen die overal verspreid lagen temidden van brokstukken
van de bussen. Een passerende automobilist vertelde dat zijn auto onder de
stukjes menselijk weefsel zat.

  Demonstratie

Een honderdtal rechtse Israeli's hield later in de morgen op de plaats van de
aanslag een demonstratie tegen het vredesproces met de PLO. Zij jouwden minister
van politie Shahal uit, die zich naar de plek des onheils had begeven. Een
politieagent werd tijdens schermutselingen getroffen door een steen.

PLO-voorzitter Arafat veroordeelde vanuit Gaza de aanslag. "Ik veroordeel dit
geheel en we kunnen deze terroristische activiteit niet accepteren", aldus de
Palestijnse leider. Burgemeester Olmert van Jeruzalem constateerde dat "de
terroristen in het hart van Jeruzalem zijn doorgedrongen". "Dat vereist dat we
de veiligheidsmaatregelen in Jeruzalem in de vredesonderhandelingen geheel
opnieuw bekijken."

Israel sloot onmiddellijk de Gazastrook en de Westelijke Jordaanoever af en
weerde Palestijnse werknemers die in Israel werken. Na het bereiken van een
deelakkoord over de Palestijnse autonomie, ruim een week geleden, had Israel al
rekening gehouden met de mogelijkheid van aanslagen. Er was tot verhoogde
waakzaamheid opgeroepen, en de Gazastrook was tot zondagmorgen afgesloten.

  Lees verder Buitenland: Politieke instabiliteit in Israel neemt toe

LOAD-DATE: August 23, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              162 of 200 DOCUMENTS

                                De Gelderlander

                                August 22, 1995

'Terrorist was informant - CIA bij opsporing Carlos'

SECTION: Familie-pagina, Editie Graafschap

LENGTH: 360 words


NEW YORK (AP) - De Amerikaanse inlichtingendienst heeft een terrorist die
Amerikanen heeft gedood in de arm genomen om Carlos de Jakhals te vinden, zo
heeft de krant The New York Times gisteren gemeld.

Carlos, die verantwoordelijk zou zijn voor terreuraanvallen in de jaren zeventig
en tachtig die aan 83 mensen het leven hebben gekost, werd vorig jaar augustus
in Soedan gearresteerd door Franse agenten, nadat de VS Frankrijk hadden getipt
over zijn verblijfplaats. Carlos, die onder meer twee Franse geheim agenten
heeft gedood, zit nu in Frankrijk in arrest in afwachting van een proces.

De informant die heeft bijgedragen tot de arrestatie van Carlos heeft
deelgenomen aan twee bomaanslagen in West-Europa waarbij in de jaren tachtig
Amerikanen gewond zijn geraakt, aldus de Times. Hij zou in 1987 met zijn
terroristencarriere hebben gebroken en CIA-informant zijn geworden.

Momenteel overweegt de CIA of het in de toekomst gepast is buitenlandse
informanten zoals in de zaak-Carlos te gebruiken, zo meldde de krant. Binnen de
overheid waren al vragen gesteld over de wenselijkheid van het gebruiken van
mensen die de dood van Amerikanen op hun geweten hebben.

Een kritische zegsman meldde echter dat de dienst, zelfs na een verbod, nog
steeds ex-terroristen zou gebruiken. Volgens hem had de CIA het ministerie van
justitie op de hoogte moeten brengen van het voornemen de ex-terrorist als
informant te gaan gebruiken.

Volgens de krant weigerde de CIA commentaar op het verhaal te geven. Een
woordvoerder van het ministerie van justitie zei dat "indien deals met
terroristen kunnen voorkomen dat mensen worden gedood, dan zijn er
omstandigheden waarin dat passend, zelfs noodzakelijk is".

In mei heeft de nieuwe directeur van de CIA, John Deutch, bevolen de lijst van
buitenlandse informanten kritisch door te lopen en vooral te kijken naar mensen
die mensenrechtenschendingen, terroristische daden, drugsmokkel en
geweldsmisdrijven hebben gepleegd. Deutch heeft ook opdracht gegeven nieuwe
richtlijnen op te stellen voor het in dienst nemen van mensen. De nieuwe
richtlijnen moeten volgende maand af zijn.

LOAD-DATE: August 23, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              163 of 200 DOCUMENTS

                       Algemeen Nederlands Persbureau ANP

                               August 21, 1995
                          16:54 Central European Time

Veel slachtoffers door aanslag in Jeruzalem

Verfuss Hijmans

SECTION: BUITENLAND

LENGTH: 1080 words

DATELINE: JERUZALEM (AFP/RTR/DPA/ANP)


Door een bomaanslag op een Israelische bus in Jeruzalem zijn maandagmorgen vijf
doden en meer dan honderd gewonden gevallen. Twaalf gewonden zijn er slecht aan
toe; de toestand van een van hen, een vrouw, is hopeloos. Volgens de politie was
de aanslag mogelijk een zelfmoordactie van een nog niet geidentificeerde man,
die ook bij de aanslag om het leven kwam.

De doden zijn, naast de vermoedelijke terrorist, een Israelische agent (35), een
studente (26) in de geneeskunde, een toeriste, van wie de nationaliteit niet is
bekendgemaakt, en een nog niet geidentificeerde Palestijnse uit Oost-Jeruzalem,
die eerder op de dag werd beschouwd als de dader.

De explosie had plaats tijdens de ochtendspits op een druk kruispunt in de wijk
Ramot Eshkol, een van de nieuwe wijken die Israel sinds 1967 heeft gebouwd op
geannexeerd Arabisch gebied. De dubbele bus waarin de bom afging, werd in tweeen
gereten. Het achterdeel is geheel verpulverd. Een tweede bus, die op het moment
van de explosie passeerde, werd eveneens getroffen.

Beide voertuigen vlogen in brand. Ooggetuigen vertelden over schokkende
taferelen van lichaamsdelen die overal verspreid lagen temidden van brokstukken
van de bussen. Een passerende automobilist vertelde dat zijn auto onder de
stukjes menselijk weefsel zat.  Tientallen ambulances reden af en aan om de
slachtoffers onder te brengen in ziekenhuizen. De omvang van de verwoesting
leidde aanvankelijk tot onduidelijkheid over het aantal slachtoffers. "We hebben
alleen maar menselijke brokstukken", aldus politiewoordvoerder Eric Bar Chen. De
politie had het eerder op de dag over zeven doden.

Een honderdtal rechtse Israeli's hield later in de morgen op de plaats van de
aanslag een demonstratie tegen het vredesproces met de PLO. Zij jouwden minister
van politie Moshe Shahal uit, die zich naar de plek des onheils had begeven. Een
politieagent werd tijdens schermutselingen getroffen door een steen.

De islamitische Hamas-beweging heeft de verantwoordelijkheid voor de aanslag
opgeeist. Dat gebeurde in een telefoontje van iemand die zei te spreken namens
de gewapende arm van de beweging, de groep Ezzedin al-Qassem. De beller legde
een verband met de "verjaardag van de brand in de Al-Aqsa-moskee". De moskee op
de Tempelberg werd op 21 augustus 1969 in brand gestoken door een gestoorde
Australier, die op die wijze de herbouw van de tempel wilde bespoedigen. Er was
geen officiele bevestiging van de claim.

PLO-voorzitter Arafat veroordeelde vanuit Gaza de aanslag.  Burgemeester Ehud
Olmert van Jeruzalem constateerde dat "de terroristen in het hart van Jeruzalem
zijn doorgedrongen". "Dat vereist dat we de veiligheidsmaatregelen in Jeruzalem
in de vredesonderhandelingen geheel opnieuw bekijken."

Israel sloot onmiddellijk de Gazastrook en de Westelijke Jordaanoever af en
weerde Palestijnse werknemers die in Israel werken. In Jeruzalem werden honderd
extra agenten ingezet om buspassagiers te controleren. Premier Rabin liet in
Eilat de onderhandelingen met de Palestijnen over meer autonomie onderbreken,
waarschijnlijk voor twee dagen.

Na het bereiken van een deelakkoord over de Palestijnse autonomie, ruim een week
geleden, had Israel rekening gehouden met de mogelijkheid van aanslagen. Er was
tot verhoogde waakzaamheid opgeroepen, en de Gazastrook was tot zondagmorgen
afgesloten.

De aanslag maandag was de vierde in een reeks van soortgelijke aanslagen door
zelfmoordcommando's. Bij een explosie in een bus in de ochtendspits in Ramat Gan
bij Tel Aviv kwamen vorige maand zes mensen om. In januari doodde een
zelfmoordcommando 21 militairen en een burger bij een bushalte in Beit Lid. In
oktober 1994 kwamen 23 mensen om door een zelfmoordactie in een bus op de
Dizengoffstraat in het hart van Tel Aviv. Sinds het begin van de Palestijnse
autonomie in de Gazastrook en in Jericho in mei 1994 zijn in totaal 87 Israeli's
bij Palestijnse aanslagen om het leven gekmen, aldus een balans van de
Israelische autoriteiten.



LOAD-DATE: August 22, 1995

LANGUAGE: Dutch / Nederlands

PUB-TYPE: News Wire

            Copyright 1995 Stichting Algemeen Nederlands Persbureau

                              164 of 200 DOCUMENTS

                                 de Volkskrant

                                August 19, 1995

Een echte idealist

BYLINE: ERIK VAN REE

SECTION: Pg. 5

LENGTH: 2278 words


De terreur van Stalin heeft altijd iets raadselachtigs gehouden. Waarom moesten
de talloze beklaagden bijvoorbeeld allemaal bekennen terwijl de meeste processen
geheim bleven? Het antwoord is eigenlijk verbijsterend eenvoudig. Stalin was
niet de gewetenloze pragmaticus waarvoor hij altijd gehouden is. Stalin geloofde
zelf heilig in zijn waangedachten.

HET WAS de winter van 1913. Jozef Stalin schreef vanuit Krakow een briefje aan
Lev Kamenev, een partijgenoot die hij al jaren kende: 'Hallo vriend, ik geef je
een eskimo-kusje op je neus.' Stalin klaagde dat hij zijn leven eenzaam vond
zonder zijn kameraad. In 1936 liet hij deze zelfde vriend echter executeren als
'terrorist'. Tijdens de zogenaamde 'Grote Terreur' van 1937-38 liet hij meer dan
600 duizend mensen om het leven brengen. Wat bezielde deze man? Door de opening
van archieven is het inmiddels mogelijk geworden een blik te werpen in de
ingewanden van het stalinisme, en zelfs in de geest van zijn inspirator.

De stalinistische terreur heeft altijd iets raadselachtigs gehad. Waarom moesten
talloze beklaagden bijvoorbeeld altijd bekennen? Het antwoord dat dit
noodzakelijk was gezien de aanwezigheid van buitenlandse waarnemers op de
showprocessen, of voor de 'opvoeding' van het Sovjet-volk, is niet bevredigend.
Het grootste deel van de processen was immers geheim. Waarom werden mensen
maandenlang in elkaar gebeukt ten einde te bereiken dat ze hun 'misdaden' zouden
bekennen op een tien minuten durend 'proces' waar geen mens ooit iets van
hoorde?

Een deel van de verklaring ligt hierin dat Stalin de bekentenissen nodig had
tegenover het Centraal Comite. In de jaren van de Grote Terreur verspreidde hij
telkens de geschreven 'bekentenissen' van gearresteerde leiders onder de leden
van dit nominaal hoogste orgaan van de partij, als ondersteuning van zijn
pleidooi voor de arrestatie en vernietiging van mensen. Het Centraal Comite
moest immers toestemming geven. Stalins macht was op dat moment nog niet
onbeperkt - de terreur diende juist om deze situatie te bereiken. De
Sovjet-leider moest zich nog inspannen om zijn collega's over de streep te
trekken, en de 'bekentenissen' hielpen hem daarbij. Echter op grond van de uit
de archieven vrijkomende stukken mogen we er ervan uitgaan dat de fundamentele
reden voor het afdwingen van valse bekentenissen ergens anders lag. Hoe
merkwaardig het ook klinkt, Stalin geloofde er zelf heilig in.

De geschiedenis van het stalinistische Rusland laat zich lezen als een ketting
van showprocessen, elk verbonden met de specifieke fase waarin de
'socialistische opbouw' zich bevond. In 1929 opende Stalin zijn eerste grote
offensief, gericht op de vernietiging van de vrije boerenstand en op een
koortsachtige industrialisatie. Gevolg van het ondoordachte beleid was chaos en
ontreddering in veel van de in allerijl uit de grond gestampte fabrieken. Stalin
schreef deze door zijn eigen beleid veroorzaakte problemen toe aan het werk van
'saboteurs'. Zo vond in november 1930 het proces plaats tegen een fictieve
'Industriepartij' onder leiding van de ingenieur Leonid Ramzin. Deze uit
wetenschappers en voormalige liberalen bestaande 'partij' zou middels
industriele sabotage de USSR rijp hebben willen maken voor een staatsgreep en
Frans-Britse militaire interventie. Een bewuste poging een zondebok te zoeken
voor eigen falen?

Het lijkt er bepaald niet op. In september 1930 riep Stalin in een persoonlijke
brief aan zijn vertrouweling Molotov op 'de bekentenissen van de Anglo-schoften
en agenten van de Intelligence Service te publiceren. Ze hebben ontploffingen en
branden georganiseerd en onze fabrieken verwoest'. En in oktober 1930 schreef de
Sovjet-leider de volgende brief aan zijn politiechef Menzjinski naar aanleiding
van reeds verkregen 'bekentenissen' van Ramzin. 'Zij planden de interventie dus
voor 1930, maar stelden haar tot 1931 of zelfs tot 1932 uit. Dat is heel
waarschijnlijk en belangrijk.' Menzjinski kreeg de opdracht uit te zoeken waarom
de arrestanten tot dit uitstel hadden besloten. Stalin ging ervan uit dat zij
'daarvan moesten weten'.

De talloze, vertrouwelijke, brieven aan Molotov uit deze tijd zijn ronduit
verbijsterend. Telkens weer blijkt Stalin absoluut overtuigd te zijn geweest van
het gevaar van de 'saboteurs', en hij meende zelfs dat de zogenaamde 'rechtse
oppositie' (partijleiders zoals Nikolaj Boecharin die een meer gematigd beleid
hadden voorgestaan) hen steunde. 'Ik twijfel er niet aan', schreef hij in een
van zijn brieven, 'dat er een directe band bestaat tussen deze heren en de
rechtsen van Boecharin'. En zelfs over de president van de USSR Kalinin liet hij
Molotov weten: 'Ongetwijfeld is alles wat er in de bekentenissen over zijn
zonden gezegd is, de pure waarheid.'

Ook op Stalins papieren uit de gruwelijke jaren van de Grote Terreur worden
veelvuldig uitroepen aangetroffen die er geen twijfel over laten bestaan dat hij
werkelijk meende beoogd slachtoffer van een terroristische samenzwering te zijn.
Zo ontving de Sovjet-leider in oktober 1936 een verslag van de ondervraging van
de 'trotskist' Sokolnikov over diens gesprek met de Britse journalist Talbott.

Dit is wat Stalin er in de kantlijn naast kalkte: 'Hij heeft toch zeker het plan
van de moord op de leiders van de partij wel gemeld? Sokolnikov heeft Talbott
die informatie gegeven, en is dus een informant van de Britse
inlichtingendienst.' En toen de naieve Trotski zelf in 1937 nog een soort
verzoeningstelegram naar Moskou stuurde schreef Stalin op dat telegram: 'Een
brutale spion voor Hitler'

Na de oorlog werd de USSR opnieuw door een terreurgolf getroffen, waarin het
antisemitisme een belangrijke rol speelde. Zo werden in 1952 de leiders van het
tijdens de oorlog opgerichte Joods Antifascistisch Comite als 'zionistische
agenten' ter dood veroordeeld. Welnu, niets in de inmiddels gepubliceerde
geheime documenten wijst erop dat de stalinistische kliek hier niet werkelijk
van overtuigd geweest was. Zo stuurde in maart 1948 minister van
Staatsveiligheid Abakoemov een persoonlijke brief aan Stalin waarin hij
gealarmeerd gewag maakte van 'nieuwe feiten' aangaande het JAC. Hij had ontdekt
dat het comite een 'zionistisch centrum' was! En toen het Politburo later dat
jaar besloot het JAC buiten de wet te stellen, meldde de vertrouwelijke opdracht
hieromtrent aan Abakoemov, dat het Comite 'informatie aan buitenlandse
inlichtingendiensten verstrekt'.

Verbijsterend genoeg spraken de openbare en de prive-Stalin vrijwel dezelfde
taal. In al het tot nu toe gepubliceerde materiaal ontbreekt iedere dubbele
bodem. Nergens een opmerking waaruit blijkt dat de Sovjet-leider zich bewust was
van de valsheid van de door hem geuite beschuldigingen. Soms worstelde hij zelfs
met de vraag of iemand een 'agent' was of niet. Zo kreeg hij in 1930 een rapport
onder ogen met de strekking dat de vooraanstaande maarschalk Toechatsjevski was
'ingepalmd door de anti-Sovjet-elementen'. 'Zou dat echt mogelijk zijn?', vroeg
Stalin kort daarop in een brief aan zijn oude kameraad Ordzjonikidze, en hij
antwoordde zelf: 'Het is in ieder geval niet uitgesloten. De rechtsen mikken
kennelijk op een militaire dictatuur.' De zaak moest verder worden uitgezocht.
Maar een opgeluchte Stalin schreef een maand later aan Molotov: 'Wat
Toechatsjevski betreft, hij blijkt 100 procent zuiver te zijn. Prachtig'
Overigens werd de maarschalk in 1937 alsnog ter dood gebracht. De leider was
inmiddels kennelijk tot andere gedachten gekomen.

Tijdgenoten die hem goed kenden, zoals de genoemde Boecharin, beseften zelf ook
dat Stalin in zijn eigen fantasieen geloofde. In een hartverscheurende en
gruwelijke laatste brief aan de partijleider, geschreven in december 1937 vanuit
zijn cel en kort voor zijn ter dood veroordeling, blijkt de ontzetting van de
arrestant. Hij erkende dat Stalin opereerde vanuit 'een groot en moedig idee van
algehele zuivering', en zag in, dat 'je aan mij dan niet voorbij kunt gaan'. In
het licht van de 'wereldhistorische taken die op jouw schouders rusten' zou het
uiteraard slechts 'kleingeestig' zijn om hem te sparen, zo gaf Boecharin zelf
toe. Maar 'mijn hart bloedt wanneer ik zou denken dat jij kunt geloven in mijn
misdaden en diep in je ziel zelf gelooft dat ik al die vreselijke dingen
werkelijk heb gedaan.'

In dit licht is het raadsel van de reden waarom bekentenissen afgedwongen werden
geen raadsel meer. Er was sprake van een helse, zichzelf onderhoudende cirkel.
Het begon telkens met een door Stalin gekoesterde verdenking. Hij 'wist' dat
iemand niet zuiver op de graat was, gaf dit vervolgens als feit door aan de
NKVD, en droeg deze instantie op de betrokkenen net zo lang te martelen tot
dezen de 'details' van de samenzwering zouden prijsgeven. Het is weinig
verrassend dat zulke ontboezemingen er meestal ook kwamen. Vervolgens werden
deze als feit aan de baas teruggegeven, en door hem in principe als zodanig
aanvaard. Zijn argwaan was weer eens terecht gebleken. Kameraad Stalin is niet
te misleiden!

Om deze demonische ontsporingen te verklaren hoeven we niet alleen naar Stalins
persoonlijkheid te kijken. De op het eerste gezicht volstrekt ongerijmde
beschuldigingen van 'sabotage' hadden een stevige basis in de realiteit. De
geplande communistische economie werd gekenmerkt door schaarste en chaos, en de
bestuurders maakten zich vrijwel en bloc schuldig aan machtsmisbruik, corruptie
en ontduiking van de centraal opgelegde, onhanteerbare regels.
Veiligheidsvoorschriften sneuvelden in de jacht op een 'bolsjewistisch tempo'.
Ook lag Stalins niet aflatende strijd tegen 'reactionaire samenzweringen' in het
verlengde van de reeds gevestigde bolsjewistische doctrine. De
Secretaris-Generaal trok slechts Lenins these van de 'klassevijand' door naar
zijn tegenstanders binnen de communistische partij. En tot slot was Stalins
stelling dat een groot deel van de elite in dienst van buitenlandse
inlichtingendiensten was getreden, eigenlijk niet meer dan een karikaturale
herhaling van een in Rusland al zeker twee eeuwen bestaande zienswijze. Onder
Peter de Grote was de elite verwesterd, en sindsdien waren er altijd
invloedrijke denkers geweest die deze elite als 'vreemde' parasieten op het
lichaam van het Russische volk hadden beschouwd. Toch rijst ook onvermijdelijk
de vraag of de Sovjet-leider aan een vorm van paranoia leed.

Het aardige is dat de omschrijving die de hedendaagse psychiatrie van
waanstoornissen geeft wel zeer nauw aansluit bij wat inmiddels over hem bekend
is. Mensen die aan dergelijke inbeeldingen lijden, worden door hun omgeving
beslist niet als vreemd ervaren. Integendeel, ze kunnen maatschappelijk sterk
functioneren, en onderscheiden zich daardoor dat hun waanvoorstellingen
uitdrukkelijk realistisch zijn. De door hen ervaren bedreigingen (zoals
achtervolging of vergiftiging) zijn weliswaar ingebeeld, maar zouden in beginsel
kunnen bestaan. Van hallucinaties is geen sprake. Het is uiteraard onmogelijk om
met terugwerkende kracht een soort diagnose te gaan stellen, maar toch werpt het
inzicht dat Jozef Stalin mogelijk leed aan dergelijke waanvoorstellingen
onverwacht licht op een aantal facetten van zijn bewind.

OM TE BEGINNEN helpt het te begrijpen waarom een heel land in de greep van een
psychose kon geraken. Juist het relatief 'realistische' karakter van de gedachte
van een alomtegenwoordige imperialistische samenzwering maakte het tot een
verspreidbaar verhaal. Bovendien verklaart het het onmiskenbare charisma
waarover Stalin beschikte. Magnetische redenaarstalenten had hij weliswaar niet,
maar partijkameraden die hem ontmoetten werden altijd getroffen door zijn
zelfverzekerdheid en het rustige, absolute vertrouwen in de zaak dat hij
uitstraalde. Welnu, hij straalde dat uit omdat hij inderdaad geloofde in zijn
eigen beweringen.

Uit dezelfde hier geciteerde stukken en brieven blijkt overigens ook dat Jozef
Stalin in prive-kring serieus debatteerde over het hoe en wanneer van de
'wereldrevolutie', en dat hij barstte van woede over de 'Sovjet-bureaucratie' -
wat hij daar dan ook onder verstond. Hij geloofde in zijn eigen leer.

Dit gegeven is niet alleen fascinerend vanuit het oogpunt van de Russische
geschiedenis, maar ook voor een begrip van wat totalitaire leiders in het
algemeen beweegt. De common sense benadering van hen is dat ze 'alleen uit zijn
op macht' en daarom bovenal pragmatisch zijn. Zij zouden hun principes (waar ze
immers toch niet in geloven) voortdurend inruilen en met het grootste gemak van
de ene tactiek op de andere overstappen - als ze hun macht maar behouden.

Dit beeld, ingegeven door een roerend geloof in de fundamentele 'normaalheid'
van de wereld, miskent echter de beslissende rol die fanatieke verblinding in de
geschiedenis kan spelen. Het is ongetwijfeld zo, dat totalitaire leiders door
een streven naar absolute macht worden gedreven, maar juist de realisering van
hun dwaze dromen beschouwen ze als het ultieme bewijs van zulke macht. Afzien
van hun dromen zou afzien van hun macht betekenen. Bondgenootschappen en
tactieken worden daarom wel met duizelingwekkende snelheid omgegooid, maar het
doel wordt nooit vergeten. Alleen een heilig doel kan immers alle middelen
heiligen. Stalins einddoel was de wereldwijde vernietiging van het private
eigendom van produktiemiddelen, en ten aanzien daarvan heeft hij nooit enig
pragmatisme betracht. Integendeel, ten koste van miljoenen slachtoffers heeft
hij een rucksichtlose nationalisering in het door hem gecontroleerde deel van de
wereld gerealiseerd. Stalin was, kortom, een echte idealist.

Stalin in 1950.FOTO ANP

Oorlogsmisdaden ; Recht ; Criminaliteit ; Delicten

LOAD-DATE: May 6, 2003

LANGUAGE: DUTCH

                © 1995 PCM Uitgevers B.V.  All rights reserved.

                              165 of 200 DOCUMENTS

                                Algemeen Dagblad

                                August 19, 1995

Frankrijk vreest nieuwe golf van terreur

SECTION: Buitenland; Pg. 7

LENGTH: 344 words


    Parijs - Van de zeventien gewonden die vielen bij de bomaanslag
donderdagmiddag op de Place de l'Etoile in Parijs, verkeert niemand in
levensgevaar.

    Net als bij de aanslag op de metro Saint-Michel, waarbij vorige maand zeven
mensen omkwamen en 68 gewond raakten, is ook deze keer een gasfles met
springstof gebruikt. Maar de lading springstof was beduidend lichter, aldus de
justitie.

    De spijkers, bouten en moeren waarmee de gasfles was volgestopt hebben
voorbijgangers vooral getroffen in de benen. Een Italiaanse kleuter die in een
kinderwagen zat vlakbij de plaats waar de bom ontplofte en een Britse vrouw
hebben de ernstigste verwondingen opgelopen, zegt de Parijse geneeskundige
dienst.

    Minister Debre (binnenlandse zaken) vergaderde gisteren met politiechefs in
het land over maatregelen om een nieuwe golf van terrorisme tegen te gaan. Het
enige dat Debre na het overleg kwijt wilde is dat de waakzaamheid wordt
verhoogd.

    Wie er achter de aanslagen zit, is onduidelijk. De verdenking ging na
Saint-Michel vooral uit naar de Algerijnse GIA, de meest gewelddadige
organisatie van moslim-extremisten. De GIA had de aanslag min of meer opgeeist
in een pamflet dat in Stockholm werd verspreid.

    De fundamentalistische beweging zou zich hebben willen wreken voor de
beeindiging van een vliegtuigkaping in januari in Marseille, waarbij in hun
gelederen doden vielen.

    De terreurorganisatie is bovendien kwaad over de tientallen aanhoudingen in
moslim-kringen in Frankrijk - dikwijls gevolgd door uitzettingen - van mensen
die mogelijk een band hebben met het terrorisme in Algerije. In de ogen van de
GIA heeft Frankrijk daarmee partij gekozen voor de Algerijnse regering. De GIA
is niet het enige spoor dat de Franse justitie volgt. Het is inmiddels ook een
jaar geleden dat de internationale terrorist Carlos door Soedan is uitgeleverd
aan Frankrijk. Die zit nog steeds in voorarrest. Wellicht ligt ook daar een
verband.

    ANP

    Islam ; Levensbeschouwing ; Religie ; Terrorisme ; Politiek en Staat ;
Binnenlandse Politieke Onrust

LOAD-DATE: May 7, 2003

LANGUAGE: DUTCH

                © 1995 PCM Uitgevers B.V.  All rights reserved.

                              166 of 200 DOCUMENTS

                                Algemeen Dagblad

                                August 18, 1995

Massamoord (7)

BYLINE: C.P. DEN IJZERMAN, VAASSEN.

SECTION: Binnenland; Pg. 4

LENGTH: 247 words


    In het AD van 17 augustus staat het bericht dat een Amsterdams
advocatenkantoor Indonesiers die geleden hebben door de politionele acties, wil
bijstaan om verhaal te halen.

    Een lotgenoot van me (ik ben vervolgingsslachtoffer 1940/1945) vond de
deerlijk verminkte lijken van zijn moeder en zijn twee zusters in een niet meer
gebruikte waterput. Het bleek dat zij in die bersiap tijd door een groep
Indonesiers waren verkracht en dood gemarteld. Een patrouille van het KL in
West-Java werd door verraad van een Indonesier in een hinderlaag gelokt,
gevangen genomen, in in zijn geheel met messen verminkt en afgemaakt. De
familieleden van die jongens hebben uit barmhartigheid waarschijnlijk te horen
gekregen 'vermist tijdens een actie'. Dat schijnt meer gebeurd te zijn.

    Is dat advocatenkantoor ook bereid de familieleden van deze Nederlandse
slachtoffers van die periode in processen voor schadevergoeding tegen de
Indonesische regering bij te staan? Wie bewijst me dat de tragedie in Rawagedeh
niet is veroorzaakt door deze of soortgelijke gebeurtenissen (er waren er zo
veel). Daar moet van alles aan vooraf zijn gegaan. Hollandse jongens zijn niet
zo. Wie bewijst me dat die Indonesische Leeuw van West-Java iets anders was dan
een terrorist en massamoordenaar?

    Laat de doden rusten. Wat heeft het voor zin leed en verdriet op te rakelen.
Beide zijden hebben in de oorlog en daarna afschuwelijk geleden. Laten we liever
proberen er nu iets goeds van te maken.

LOAD-DATE: May 7, 2003

LANGUAGE: DUTCH

                © 1995 PCM Uitgevers B.V.  All rights reserved.

                              167 of 200 DOCUMENTS

                       Algemeen Nederlands Persbureau ANP

                               August 18, 1995
                          09:42 Central European Time

Slachtoffers bomaanslag Parijs buiten levensgevaar

Van Etten

SECTION: BUITENLAND

LENGTH: 973 words

DATELINE: PARIJS (ANP)


Niemand van de zeventien gewonden bij de bomaanslag donderdagmiddag op de Place
de l'Etoile in Parijs is in levensgevaar. Dat heeft de SAMU - de Parijse GG&GD -
vrijdagmorgen bekendgemaakt. Onder de gewonden zijn elf toeristen: 4 Hongaren, 4
Italianen, 1 Portugees, 1 Duitse en 1 Engelse, die er vrij ernstig aan toe is.
Hetzelfde geldt voor een Italiaanse kleuter die in een kinderwagen zat vlakbij
de plaats waar de bom ontplofte.

Net als bij de aanslag op de metro Saint-Michel van 25 juli - 7 doden en 68
gewonden - is ook ditmaal een gasfles met springstof gebruikt. Anders dan bij de
vorige aanslag was de fles nu volgestopt met spijkers, bouten en moeren. De
rondvliegende ijzerwaren hebben voorbijgangers vooral getroffen in de benen. De
kleuter heeft zo ook de volle laag gekregen.

Anders ook dan bij Saint-Michel is maar een heel lichte lading springstof
gebruikt: een ernaast staande kiosk is intact gebleven en er zijn geen
winkelruiten gesneuveld. Dat alles doet politie en justitie denken dat het gaat
om een veel minder ingenieus in elkaar gezette bom dan de vorige.

Voor de Franse regering is het niettemin duidelijk dat het gaat om een aanslag.
Tot laat in de avond heeft minister Debre van binnenlandse zaken vergaderd met
de commandanten van politie in het land om te kijken hoe het hoofd te bieden aan
wat mogelijk een nieuwe golf is van terrorisme. Er is niets anders naar buiten
gekomen dan dat de waakzaamheid opnieuw wordt verhoogd.

Die was al op zijn maximum: sinds de aanslag van 25 juli patrouilleren in het
hele land honderden van vakantie teruggeroepen politiemannen en gendarmes extra
op straat, voor grote winkels, in stations en bij openbare gebouwen. Alle
bagagekluizen op stations zijn gecontroleerd en sindsdien gesloten. Alle
vuilnisbakken zijn er weggehaald. Op straat is dat vrijwel onmogelijk: de bom
die donderdagmiddag bij de Place de l'Etoile ontplofte, zat in een van de 134
metalen vuilnisvaten die in het troittoir zitten verankerd.

Wie er achter de aanslagen zit, is volstrekt onduidelijk. De verdenking ging na
Saint-Michel vooral uit naar de Algerijnse GIA, een "organisatie" van fanatieke,
gewapende moslim-fundamentalisten, die de aanslag in een pamflet in Stockholm
min of meer opeiste. De GIA zou zich hebben willen wreken voor de beeindiging
van een vliegtuigkaping in januari in Marseille, waarbij in hun gelederen doden
zijn gevallen. Twee weken voor de aanslag op het metrostation van Saint-Michel
was in Parijs ook al sjeik Sahraoui vermoord, een van de oprichters van het FIS,
de verboden moslim-organisatie in Algerije die volgens de GIA veel te slap is.

De terreurorganisatie is bovendien kwaad wegens de tientallen aanhoudingen in
moslim-kringen in Frankrijk - dikwijls gevolgd door uitzettingen - van mensen
die mogelijk een band hebben met het terrorisme in Algerije. Voor de GIA heeft
Frankrijk zo partij gekozen voor de Algerijnse regering.

Een probleem is dat de GIA geen hechte organisatie is, maar blijkbaar een
samenraapsel van fanatici zonder centrale controle.  Minister Debre had drie
portretten verspreid van "mogelijk belangrijke getuigen". Bovendien werd een
miljoen francs uitgeloofd aan degene die nuttige aanwijzingen kan geven die
leiden tot een spoor in de richting van de werkelijke daders. Dat heeft tot nu
toe weinig of niets opgeleverd. Dat ook maakt het onderzoek naar deze nieuwe,
(nog) niet opgeeiste aanslag extra moeilijk.

De GIA is overigens niet het enige spoor dat de Franse justitie volgt. Het is
inmiddels ook een jaar geleden dat de internationale terrorist Carlos door Sudan
is uitgeleverd aan Frankrijk. Die zit er nog steeds in voorarrest. Wellicht ligt
ook daar een verband.


LOAD-DATE: August 21, 1995

LANGUAGE: Dutch / Nederlands

PUB-TYPE: News Wire

            Copyright 1995 Stichting Algemeen Nederlands Persbureau

                              168 of 200 DOCUMENTS

                                 De Dordtenaar

                                August 17, 1995

Onbekende gevaren in duister Afrika

BYLINE: ONBEKEND

SECTION: UITGAANSKRANT; Pg. 13

LENGTH: 716 words

DATELINE: DRECHTSTREEK


    In de duistere, grotendeels onontdekte Afrikaanse Congo zijn niet de
beesten, maar de mensen de bedreigde diersoort. Dat ondervinden de
hoofdrolspelers van de premiere-film CONGO, die vanaf vanavond te zien is in
Euro Cinema in Dordrecht en Roxy in Gorinchem.

    Michael Crichton, bekend van Jurassic Park, Rising Sun en Disclosure,
schreef het verhaal, Frank Marshall (Arachnofobia, Raiders of the lost Ark)
voerde de regie. Het verhaal brengt de kijker in het donkerste en meest duistere
midden van de Afrikaanse Congo, een enorm gebied in het regenwoud dat amper in
kaart werd gebracht. Uitgangspunt van het verhaal is de mysterieuze dood van een
expeditie met acht personen, vlak bij de legendarische ruines van de vergeten
stad Zinj. Het bedrijf dat de groep stuurde, op zoek naar een enorme voorraad
diamanten, stuurt Karen Ross om de zaak te onderzoeken. Ze krijgt onder andere
gezelschap van apenkenner Peter Elliot met 'zijn' gorilla Amy, die wordt
teruggebracht naar haar geboortegebied. Ervaren gids Monroe Kelly moet waken
over hun gezondheid. De groep krijgt niet alleen te maken met de gevaren van het
regenwoud (gevaarlijke terreinen, woeste rivieren, geselende regenbuien), maar
ook met allerlei onbekende bedreigingen.

    Nog meer jungle-dieren, maar dan in tekenfilmvorm, zijn in Euro Cinema te
zien in DE LEEUWEKONING, tijdelijk terug in de bioscoop. In het kader van 100
jaar cinema kost een kaartje voor dit schitterende verhaal, dat met 2,5 miljoen
bezoekers het grootste kassucces in Nederland werd sinds Grease in 1978, slechts
7,50. De Dordtse bios draait de Nederlandse versie. Het overige aanbod bestaat
uit DIE HARD WITH A VENGEANCE, de strijd tussen een politieman en een terrorist,
CASPER, het spookje dat tegen de zin van zijn oom vrienden wil worden met
mensen, FLODDER 3, waarin de familie terugkeert naar de wijk Zonnedael en FREE
WILLY 2, met een olieramp die het leven van orka Willy bedreigt.

    Roxy in Gorinchem biedt naast de premiere-film CONGO en de tijdelijke
terugkeer van DE LEEUWEKONING nog de gigantische spanning onder water met
CRIMSON TIDE, waarin Gene Hackman en Denzel Washington in een militaire duikboot
tegenover elkaar staan waar het gaat om het gebruiken van een atoombom. Ook
FLODDER 3 en CASPER maken deel uit van het Gorinchemse aanbod. In de
Alblasserdamse Wipmolen draait de gehele week DIE HARD WITH A VENGEANCE.

    John Malkovich, Glenn Close en Michelle Pfeiffer raken verstrikt in een web
van intriges in DANGEROUS LIAISONS, een kostuumfilm uit 1988 van regisseur
Stephen Frears. Close speelt de rol van een immorele adellijke vrouw in het
achttiende-eeuwse Frankrijk, die in competitie met een gelijkgezinde graaf (een
rol die Malkovich op het lijf geschreven is) het leven van de mensen in haar
omgeving manipuleert. Deze film opent vanavond het programma van de voorlaatste
week van de filmzomer in Filmhuis Cinode. Morgen draait Cinode KIKA, een Spaanse
film waarin regisseur Pedro Almodovar de macht van de media bekritiseert en
zaterdag is IN WEITER FERNE, SO NAH! te zien, een vervolg op DER HIMMEL UBER
BERLIN uit 1987. De fenomenale, vliegende cameravoering geeft de film een
schitterende, zwierige stijl waarin Berlijn wordt getoond met zijn beladen
geschiedenis. Topacteurs als Peter Falk, Nastasja Kinski, Bruno Ganz en Willem
Dafoe zetten het verhaal neer.

    Zondag in Cinode een korte (55 minuten) Duitse film, ABGESCHMINKT!, een
uitbundige komedie over twee jonge, onafhankelijke vrouwen met hun verlangens,
onzekerheden en twijfels over het leven. De film werd in 1994 gekroond met de
Oscar voor de beste studentenfilm. Verder in de filmzomer twee Franse films, LE
PETIT CRIMINEL (ma) en LEON (di) en woensdag THE HUDSUCKER PROXY waarin Tim
Robbins op weergaloze wijze de ietwat schlemiele postmedewerker Barnes speelt,
die van de ene op de andere dag door zijn baas Paul Newman tot directeur van een
multinational wordt benoemd. Uiteraard zit er een luchtje aan, maar de
samenzweerders staat nog enige verrassende gebeurtenissen te wachten.

    (Raadpleeg voor de aanvangstijden van de bioscopen de dagelijkse agenda
elders in dit dagblad).

    Foto: Peter Elliot, Karin Ross en Monroe Kelly ontmoeten op hun gevaarlijke
tocht door de Congo ook de Mizumu-stam. FOTO MERRICK MORTON, PARAMOUNT PICTURES.

LOAD-DATE: May 9, 2003

LANGUAGE: DUTCH

                © 1995 PCM Uitgevers B.V.  All rights reserved.

                              169 of 200 DOCUMENTS

                                NRC Handelsblad

                                August 15, 1995

'Ik heb de 431 doden zelf geteld'; 'Terrorist' Lukas Kustario over moorden in
Rawagedeh

BYLINE: DOOR ONZE CORRESPONDENT DIRK VLASBLOM

SECTION: Binnenland; Pg. 3

LENGTH: 841 words


CIPANAS (WEST-JAVA), 15 AUG. '48 jaar heb ik hierover gezwegen. Nu hebben jullie
het zelf opgerakeld.' Lukas Kustario (75) is opgelucht dat het verhaal naar
buiten is gekomen. In december 1947 was hij commandant van de Brigade I van de
Westjavaanse Siliwangi-Divisie. Het Nederlandse leger wilde afrekenen met de
ongrijpbare 'terroristenleider' en zocht hem op in zijn schuilplaats Rawagedeh,
in de buurt van Krawang. Kustario en zijn mannen ontkwamen, maar de mannelijke
bevolking van Rawagede werd uitgemoord, 431 in getal. Kustario: 'Ik heb de
lijken zelf geteld.'

Lukas Kustario is gepensioneerd en bewoont een klein huisje in Cipanas, een dorp
tussen theetuinen, op twee uur rijden van Jakarta. Na het incident in Rawagedeh
trok hij met de Siliwangi Divisie, het keurkorps van de Soendalanden, naar
Midden-Java. Hij werd ingezet bij acties tegen linkse rebellen in Madiun,
Oost-Java, in september 1948. Na de soevereiniteitsoverdracht bleef hij bij de
Siliwangi Divisie en in november 1951 deed hij mee aan de verovering van Ambon.

Niet bekend

Wat is er in die decemberdagen van 1947 gebeurd?

'Rawagedeh was een negorij waar ik mij met mijn jongens placht schuil te houden.
De Hollanders wilden mij te pakken nemen. Begin december werd Rawagedeh geheel
omsingeld door meer dan honderd Nederlandse soldaten. Van ongeveer een kilometer
afstand namen ze de desa dagenlang onder vuur met mortieren en machinegeweren.
Het duurde erg lang, wel vijf dagen en vijf nachten. Intussen zat ik met dertig
van mijn mannen in een kampong even buiten Rawagedeh, Pulau Kelapa
(Klappereiland). Wij konden daar alles horen: de beschieting, het hulpgeschreeuw
van de mensen. Wij hebben zelf geen schot gelost. Mijn mannen hadden de
instructie om alleen van korte afstand te schieten, als de trefkans groot was,
om zo schaarse munitie te sparen. We hebben geen kogel afgevuurd.'

Wanneer zijn de meeste slachtoffers gevallen, tijdens de beschieting of daarna?

'Op 9 december, in de avonduren, drongen de Nederlandse soldaten het dorp
binnen. De mannen werden verzameld op een erf van dertig meter breed voor het
dorpshuis. De soldaten vroegen waar Lukas uithing en dreigden de dorpelingen
dood te schieten als ze mij niet zouden uitleveren. Toen iedereen bleef zwijgen,
werd het vuur geopend. In koelen bloede. Op dat moment zijn de meeste
slachtoffers gevallen. Tijdens de beschieting vooraf is bijna niemand getroffen,
want de mensen verscholen zich onder de oever van de kali, het riviertje dat
door Rawagedeh loopt. Er is nooit sprake geweest van een gevecht, het was een
cynische schoonmaakactie. De meeste daders waren jonge Nederlandse soldaten van
de Koninklijke Landmacht, misschien waren er ook een paar KNIL-mannen bij.'

Wat heeft u gezien?

'De schietpartij zelf heb ik alleen op afstand gevolgd. De volgende morgen tegen
drie uur trokken de Nederlandse soldaten zich terug en om ongeveer vijf uur
kwamen mijn mannen en ik het dorp in om voor de slachtoffers te zorgen. We
vonden alleen nog lijken. Ze lagen overal, voor het dorpshuis, langs en in de
kali. Alleen mannen, geen enkele vrouw. Verder misschien vijf of zes jongens van
tien tot vijftien jaar. Er is bewust alleen op mannen gericht, de vrouwen konden
vluchten. We kregen nauwelijks de tijd om ze te begraven, want toen wij
binnenkwamen, openden de Nederlanders opnieuw het vuur en moesten we
hals-over-kop terugtrekken naar een andere kampong. Het heeft wel een week
geduurd voordat we zonder risico Rawagedeh konden binnengaan. Op dat moment
waren de lijken al in een verregaande staat van ontbinding, ze waren
onherkenbaar en de stank was ondraaglijk. Omdat ik bang was voor ziektes, namen
we niet de tijd om iedereen afzonderlijk te begraven. Er is toen ook niet
zorgvuldig geteld. We hebben er zo'n tweehonderd in een kuil begraven. Later
kwamen mensen uit naburige dorpen en die hebben zo'n tweehonderd andere lichamen
gevonden, in de sawahs en in de moerassen buiten het dorp. Die waren op de
vlucht neergeschoten.'

Op de begraafplaats van Rawagede staat een gedenksteen die vermeldt dat er op 9
december 1947 431 slachtoffers zijn gevallen. Dat is kennelijk de enige bron
voor dat getal. Vandaar die precisie?

'Dat is mijn eigen telling! In 1949, na de wapenstilstand, ben ik teruggegaan en
heb ik die twee kuilen laten openen. Ik heb de lichamen laten herbegraven op een
mooie plek even buiten het dorp. Sindsdien heeft iedereen een eigen steen. Toen
heb ik zorgvuldig geteld en kwam ik op 431 lichamen.'

Behoorden de mannen van Rawagedeh tot uw strijdgroep?

'Nee, helemaal niet. Het was gewoon volk, zonder geweren of andere wapens. Het
was een onmenselijke moordpartij, waarvoor ik nog steeds moeilijk woorden kan
vinden. Het was gewoon te wreed.'

Waarom duikt dit verhaal nu pas op?

'Dat weet ik niet precies. Ineens waren die mensen van de Nederlandse televisie
er. Dat was voor mij een complete verrassing. Voor Nederland is dit een duur
verhaal, voor mij niet. Het is goed dat dit nu eindelijk eens boven water komt.'

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              170 of 200 DOCUMENTS

                                NRC Handelsblad

                                August 12, 1995

Vangst ETA-terrorist kwam onverwacht

BYLINE: DOOR EEN ONZER REDACTEUREN

SECTION: Buitenland; Pg. 5

LENGTH: 679 words


De ETA-terrorist Juan Jose Rego Vidal was een onverwachte vangst afgelopen
woensdag in Mallorca voor de Spaanse politie. In een poging een aanslag op de
Spaanse koning te verijdelen werd hij om kwart over elf 's avonds klemgezet in
het toeristische gewoel bij de haven van Alcudia in Palma. Hij probeerde het
groepje GEO's, de speciale eenheid van de Spaanse politie tegen terroristen, van
zich af te schudden en verzocht luidkeels om hulp bij niets vermoedende
omstanders. Maar de houdgreep waarin hij was genomen was onverbiddelijk, het
publiek werd vriendelijk op afstand gehouden.

Een kwartiertje eerder was bij zijn zoon Inaki de deur ingetrapt. Luid
schreeuwend hadden de GEO's hem en een andere man, Jorge Garcia Sertucha alias
El Coquito, vastgepind in de leunstoelen op het balkon, waar de twee
nietsvermoedend van de avond zaten te genieten. Ze hadden geen enkele kans een
greep te doen in het wapenarsenaal dat de politie later vond: drie
Uzi-machinepistolen, drie FN-pistolen, verscheidene handgranaten, een bom van
een kilo (volgens de politie om het appartement mee op te blazen na afloop van
de aanslag) en een geweer waarmee een doel tot op duizend meter afstand kan
worden getroffen.

Het was vooral dit laatste wapen dat de Spaanse autoriteiten de conclusie had
doen trekken dat de drie mannen van plan waren geweest de koning te vermoorden,
zoals eergisteren door de Spaanse minister van binnenlandse zaken Belloch bekend
werd gemaakt. Er waren al vermoedens geweest, zo'n negen maanden geleden toen de
Spaanse politie een tip kreeg van Franse collega's. Deze hadden een opmerkelijke
activiteit waargenomen aan de Cote d'Azur van bekende ETA-terroristen rond
zeiljachten. Eerst hadden terroristen er een aantal gehuurd, kennelijk om mee te
oefenen. Later was er zelfs een jacht aangeschaft, op naam van een Panamees
bedrijf.

Zeilen is de grootste liefhebberij van koning Juan Carlos. In zijn vakanties,
die hij altijd op Mallorca doorbrengt in het Palacio de Marivent, het paleis van
'zee en wind', zit hij zoveel mogelijk op het water. Zijn zeiljacht Fortuna
meert hij af in de Porto Pi, een minuut of tien lopen van het paleis. Een
steiger voor hem ligt de snelle motorboot Llamp van kroonprins Felipe.

Aan de andere kant van de Porto Pi staat een paar honderd meter van de steigers
een flatgebouw van elf verdiepingen met tachtig appartementen. Een daarvan was
gehuurd door Etarra Juan Jose Rego en dat was niet onopgemerkt gebleven. Juist
wegens de nabijheid van de koning bivakkeren enkele politieagenten gedurende de
zomermaanden permanent in het gebouw. Nieuwe huurders of kopers worden zonder
het te merken gescreend. Rego viel direct uit te toon.

Rego is een historico, een oud-gediende in ETA met diverse acties op zijn naam
en verscheidene veroordelingen, allemaal met een gemeenschappelijke noemer: een
aanslag plegen op de koning. De Baskische zeeman, importeur van kreeften,
smokkelaar en ETA-lid jaagt al twintig jaar op het huidige Spaanse staatshoofd.
In 1974 deed hij een poging Juan Carlos in Monte Carlo te ontvoeren van het
jacht Giralda, zonder succes. Vier jaar later werd Rego gearresteerd op Ibiza,
waar hij doorlopend de bewegingen van de koninklijke familie had geschaduwd en
genoteerd. Hij werd veroordeeld voor het beramen van 'terroristische daden' en
hield in de gevangenis een keiharde hongerstaking, die hij amper overleefde. In
1988 werden Rego en zijn gehele familie in Frankrijk opgepakt wegens fraude.

De Spaanse autoriteiten staan voor een raadsel waar Rego telkens weer de kracht
vandaan haalt om een aanslag op de koning voor te bereiden. Voor zijn obsessie
is nooit een bevredigde verklaring gekomen. Dat hij van de ETA-leiding de
middelen heeft gekregen is het gevolg van de nieuwe strategie van de organisatie
om met spectaculaire acties de aandacht op zich te vestigen. Een succesvolle
aanslag op de Spaanse koning had volgens de Spaanse minister van binnenlandse
zaken ook geen enkel ander doel gediend.

Afscheidingsbewegingen ; Politiek en Staat ; Binnenlandse Politieke Onrust

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              171 of 200 DOCUMENTS

                                NRC Handelsblad

                                August 12, 1995

Het stadsleger van Los Angeles

BYLINE: LUCAS LIGTENBERG

SECTION: zaterdagsbijvoegsel; Pg. 6

LENGTH: 1471 words


JOE DOMANICK: To Protect And To Serve. The LAPD at war in the City of Dreams;
497 blz., Simon & Schuster 1994, [f] 45,30

Rodney King reed in zijn Hyundai met een te hoge snelheid, en onder invloed,
zaterdagnacht 2 maart 1991 door een woonwijk van Los Angeles toen hij werd
aangehouden door de politie. King moest op de grond gaan liggen terwijl tien
agenten met getrokken pistolen om hem heen stonden. Zeventien andere agenten,
van wie sommigen net klaar waren met hun dienst, waren op het
politieradiobericht afgekomen en stonden wat te ginnegappen. Een helikopter
cirkelde boven de hoofden.

Toen enkele agenten meenden dat King hun bevelen niet opvolgde, begonnen ze met
wapenstokken op hem in te slaan. Dat zien we dan ook op de video die een
wakkergeworden buurtbewoner op die avond heeft gemaakt. George Holliday had net
een videocamera gekocht en filmde alles wat voor zijn ogen kwam. Toevallig was
daar die nacht Rodney King bij. De volgende dag keek Holliday nog eens naar de
tape en realiseerde zich dat dit er zeer ernstig uitzag. De arrestant moest wel
een of andere bekende druglord of terrorist zijn.

Holliday belde de politie maar de dienstdoende agent kon niets over de zaak
zeggen en zei dat informatie over arrestanten niet openbaar is. Holliday belde
toen op naar het plaatselijke kantoor van CNN, maar niemand nam op. Dan maar het
lokale station KTLA gebeld. Daar waren ze wel geinteresseerd. 'Gooit u de
videoband maar in de bus, dan kijken we wel.' Dat deed Holliday de volgende
ochtend. KTLA keek en zond uit. Nu was CNN ook geinteresseerd en op maandagavond
4 maart ging Rodney King de wereld rond.

Rodney King is een naam die nu overal bekend is. Zijn behandeling op die
zaterdagavond is voor wie ooit met de Los Angeles Police Department (LAPD) te
maken heeft gehad niet uitzonderlijk en King is er nog betrekkelijk goed van
afgekomen. In To Protect And To Serve vertelt Joe Domanick over de traditie van
gewelddadig optreden en racisme die de LAPD altijd al heeft beheerst. De LAPD is
volgens zijn beschrijvingen een stadsleger van Golden Boys, met jarenlang een
eigen inlichtingendienst, eigen commando-eenheden en pantservoertuigen. Het
politiegeweld tegen burgers bleef - en blijft - in L.A. meestal onbestraft en is
werkelijk onvoorstelbaar van omvang. Ongewapende burgers worden neergeschoten,
gewurgd en mishandeld zonder dat dit gevolgen heeft voor de betrokken agenten.
Tussen 1984 en 1988 werden er maar liefst 108 mensen doodgeschoten door de LAPD.
Het korps zelf liep in die periode weinig risico's en slechts acht agenten
stierven bij het uitoefenen van hun functie.

O.J. Simpson

De aandacht is door het proces tegen de van moord verdachte O.J. Simpson nu
opnieuw op de LAPD gevestigd. Het is geen toeval dat de verdediging een
racistische complottheorie tegen Simpson suggereert. Het is in L.A. algemeen
bekend dat de plaatselijke politie zeer racistisch is, ook bij de juryleden.
Alleen al daarom zullen veel Amerikanen die het racisme aan den lijve hebben
ervaren graag zien dat de LAPD in het Simpson-proces impliciet wordt veroordeeld
wegens racisme.

To Protect And To Serve gaat ver terug in de geschiedenis van de LAPD om te
verklaren waar de misstanden in het apparaat vandaan komen. Daarbij valt op dat
sinds de jaren twintig de LAPD een reeks van zeer krachtige, zeer rechtse
commissarissen heeft gehad die van het politiekorps een instituut wisten te
maken dat in de praktijk boven de wet stond. Zo was daar James Davis die in de
jaren twintig en dertig in een volkomen corrupt L.A. regeerde. Promoties binnen
de politie werden gekocht. Op straat werden vakbondsleden mishandeld en
gearresteerd. Tijdens de crisisjaren werden armen bij de stadsgrenzen
aangehouden en weggestuurd. De LAPD opende zelfs kampen voor de ongewenste
vreemdelingen. Davis vertrok echter na een corruptieschandaal dat zelfs voor
L.A. te groot was.

De afdeling Interne Zaken werd sinds eind jaren veertig geleid door een man die
was opgeklommen binnen de rangen, Bill Parker. De politie werd uiteindelijk
alleen gecontroleerd door zichzelf. In 1950 werd Parker hoofdcommissaris. Hij
maakte van L.A. een kazerneterrein waar de kleinste overtreding werd bestraft.
Wie schuin de straat overstak kreeg een bekeuring en wie als arme arbeider
buiten voor zijn huis op vrijdagavond een biertje dronk werd beboet. Parker
voerde ook een nieuw politie-methode in die hij proactive policing noemde. In
een mooie uitleg zou dit preventief patrouilleren kunnen worden genoemd, maar in
L.A. kwam het erop neer dat de politie vrij spel had bij het treiteren van
burgers. Als een zwarte rondhing in een blanke buurt kwam de politie langs om
hem aan de tand te voelen. Voor de minste overtreding, zoals geen matten in de
auto, ging iemand - lees: een niet-blanke - op de bon. In 1956 werden in L.A.
ongeveer 220.000 mensen gearresteerd, ofwel tien procent van de totale
bevolking.

De zwarte bevolking van L.A., in 1960 veertien procent van het totaal van 2,5
miljoen, had het meest te lijden onder het politie-optreden. Klachten daarover
in de pers trok Parker zich persoonlijk aan. Een zwarte agent die in South
Central L.A. werkte, Tom Bradley, stuurde memo's naar Parker en waarschuwde voor
groeiende ontevredenheid onder de bevolking. Parkers reactie was dat Bradley een
onruststoker was. Bradley werd weggepromoveerd. Twintig jaar later zou hij
burgemeester van Los Angeles worden.

Tussen 1963 en 1965 schoot de LAPD zestig zwarte Angelino's dood, van wie
zevenentwintig in de rug. Het wachten was op een vonk in het kruitvat. Dat
gebeurde op 11 augustus 1965, toen een jongeman in de wijk Watts werd
gearresteerd wegens rijden onder invloed. Autoritair, ontactisch optreden door
de politie zette kwaad bloed bij de enkele honderden buurtbewoners die op die
smoorhete avond kwamen toegestroomd. Het leidde tot dagenlange rellen en het
inschakelen van de National Guard om de rust te herstellen. Hoofdcommissaris
Parker weet de rellen aan onjuist optreden van onervaren agenten, maar sprak
tegen dat de onlusten rassenrellen waren, want 'het waren alleen maar zwarten'.

Niemand wilde officieel de oorzaken erkennen. Een officieel rapport over de
achtergronden van de rellen sprak geen veroordeling uit over de politie en
Parker werd zelfs geprezen. De commissie, waarin ook de tegenwoordige minister
van buitenlandse zaken Warren Christopher zitting had, sprak echter profetische
woorden: 'De huidige breuk tussen rijk en arm, zwart en blank, in Los Angeles
zal in de toekomst tot een explosie leiden.' Toen een LAPD-agent een jaar later
een zwarte automobilist doodschoot omdat die zich met zijn hoogzwangere vrouw
naar het ziekenhuis haastte en de snelheidslimiet overtrad, zei Parker dat de
agent gewoon zijn werk probeerde te doen. Niemand had nog iets geleerd.

De commissarissen die de LAPD in de loop der jaren heeft gehad, zijn allemaal
uit de eigen rangen voortgekomen. Ze lijken, met wat verschil in details,
allemaal uit hetzelfde hout gesneden. James Davis, Bill Parker, Ed Davis en
Daryl Gates hadden allemaal dat air van onaantastbaarheid, allen stonden ze aan
het hoofd van elitetroepen. Natuurlijk was er regelmatig verontwaardiging over
het optreden van de politie. Ook verschenen er ten hemel schreiende verhalen in
de kranten waarna incidenteel een agent werd gestraft, maar nooit was er reden
voor bezinning, voor een volledige herstructurering en herziening van de
methodes.

Rellen

Na het uitblijven van een veroordeling van de agenten die Rodney King
neerknuppelden, beleefde L.A. eind april 1992 opnieuw verwoestende rellen. Nu
richtte de beschuldigende vinger in een speciaal rapport, opnieuw door een
commissie waarin Warren Christopher zitting had, zich wel op de politie.
Commissaris Daryl Gates, die zijn loopbaan was begonnen als chauffeur van Bill
Parker, was daarmee de laatste in de rij van 'supercommissarissen'. Ook hij deed
racistische uitspraken en zei in het openbaar ijskoud dat drugsgebruikers moeten
worden doodgeschoten.

Gates vertrok en is vervangen door Willy Williams, de voormalige commissaris van
Philadelphia. Williams is zwart en heeft het moeilijk in de LAPD, dat natuurlijk
niet van de ene op de andere dag in een moderne, vrijdenkende politiemacht kan
veranderen. Tom Bradley was de burgemeester die Williams binnenhaalde, maar hij
verloor eind 1993 de verkiezingen van een Republikein, Richard Riordan, die
weinig voelt voor grote veranderingen in het politie-apparaat. Rodney King was
onlangs ook weer in het nieuws. Een klein berichtje in de krant meldde dat hij
in Pennsylvania was aangehouden wegens rijden onder invloed.

Foto: De politie van Los Angeles in actie Foto Henk Langerak, Insignes van
politie

Politiek en Staat ; Openbaar bestuur ; Recht ; Politiek en Staat ; Staatsrecht ;
Gemeenten

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              172 of 200 DOCUMENTS

                                De Gelderlander

                                August 12, 1995

SECTION: Kunst/Cultuur, Pg. 1

LENGTH: 1200 words


De terugkeer - van Shaun Ryder

'A working class hero is something to be', zong John Lennon in 1970. Er is geen
ander westers land waar de klassenstrijd nog zo nadrukkelijk een rol van
betekenis speelt als in Engeland. Niet alleen in het alledaagse leven vormen de
verschillen tussen de upper-, middle- en working class nog immer een basis voor
strijd, afgunst en haat. In de Engelse popmuziek worden muzikanten die uit
arbeidersgezinnen komen eerder op een voetstuk geplaatst dan rijkeluiskinderen.
De kwaliteit van de muziek is daarbij ondergeschikt. Het feit dat Paul Weller
ondanks zijn slappe muziek keer op keer een comeback kan maken heeft niet alleen
te maken met zijn sociale achtergrond, maar ook met de politieke correctheid die
de Engelse media aan de dag leggen. Het is in de Britse cultuur inderdaad nog
steeds iets om een held van de werkende klasse te zijn, maar het zijn de media
die uit maken wie geschikt is om een 'working class hero' te zijn. Blur, Oasis,
Supergrass; het zijn allemaal bandjes die op een of andere manier appeleren aan
die status, maar uiteindelijk te gekunsteld zijn om tot het echte working class
heroes-werk uit te groeien. Mischien is een echte working class hero juist
iemand die weinig kwaliteiten heeft, maar het met een flinke dosis onbevangen
opportunisme tot held schopt. Wellicht is men in Engeland daarom zo blij met de
terugkeer van Shaun Ryder.

Met de Happy Mondays was zanger Shaun Ryder eind jaren tachtig het boegbeeld van
de Manchester-scene en de rave-cultuur. De Mondays stonden voor een
hedonistische, laat maar waaien-levensstijl, waarbij alles draaide om dansen,
seks en drugs. Ryder en zijn maatje Bez (een non-muzikant die het dansend tot
popster schopte) werden gezien als 'hooligans', als onbehouwen vlegels die met
een grote bek en een beetje geluk aantoonden dat er nog mogelijkheden waren voor
de kansarme onderklasse van de Engelse samenleving. Opgefokt door de media werd
Ryder de spreekbuis van zijn generatie, maar dronken van de plotselinge roem
ging hij al snel ten onder. Niet in de laatste plaats door de rol van Britse
media, die al zijn benevelde opmerkingen over homo's, feministen, drugs en geld
in kapitalen afdrukten. Een held van de werkende klasse neemt nu eenmaal geen
blad voor de mond en hoe minder politiek correct de uitspraken van Ryder werden,
hoe populairder hij werd gemaakt door de Engelse media. De Happy Mondays gingen
uiteindelijk aan crack en heroine - en in mindere mate het failliet hun van
platenfirma Factory - ten onder. Iets waar de media met volle overgave aan
meewerkten, want het verhaal van Shaun Ryder en de Happy Mondays maakt duidelijk
hoe in Engeland sterren gemaakt en gebroken worden - working class heroes of
niet.

Maar Shaun is terug. Hij schijnt zijn drugsverslaving overwonnen te hebben en
samen met Bez en rapper Kermit (ex-Ruthless Rap Assasins) vormt hij nu de groep
Black Grape. 'It's great when you're straight...yeah' luidt de veelzeggende
titel van de cd, waarvan de eerste singles 'Reverend Black Grape' en 'In the
name of the Father' al voor veel commotie in Engeland gezorgd hebben vanwege de
vermeende anti-religieuze inhoud van de liedjes. Muzikaal ligt Black Grape in
het verlengde van de Happy Mondays, met dit verschil dat de muziek van Black
Grape aan de tijdsgeest aangepast is. Tot dansen nopende gitaarriffs a la Primal
Scream worden gekoppeld aan P-funk-grooves, terwijl flarden ragga, trip hop,
house en Faces-achtige rockers de plaat iets onweerstaanbaar geven. Ryder zingt
nog steeds zo vals als een schorre kraai zijn wild geassocieerde teksten. Met
liedjes over de in Engeland populaire drug Temazepam (een legaal slaapmiddel dat
in combinatie met alcohol een zeer verslavende roes geeft) en de betrekkingen
tussen de nazi's en de katholieke kerk in de Tweede Wereldoorlog trekt Black
Grape alle aandacht.

Ryder schopt tegen heilige huisjes zonder zich bewust te zijn van de eventuele
reacties. Wat te denken van de beeltenis van de beruchte terrorist Carlos op de
hoes van 'It's great when you're straight...yeah'. Is het wel zo cool om te
kokketeren met de kwade genius achter de aanslag op de Israelische olympische
ploeg? Shaun zal zich van geen kwaad bewust zijn. Voor hem is de wereldberoemde
foto van 'Carlos de Jakhals' een icoon, een beeld dat gegrift staat in het
kollektieve geheugen. De hoes heeft daarmee een hoog Andy Warhol-gehalte, vooral
binnenin het cd-boekje waar Carlos 450 keer afgebeeld staat, alsof het een logo
van een soepfabrikant betreft. In de videoclip voor 'In the name of the Father'
is Carlos te zien naast drugsbaron Escobar en voetbalheld George Best.

De belevingswereld van Shaun Ryder lijkt gevormd door de media, diezelfde media
die in Engeland zo gefascineerd zijn van de zanger. Want wat de Engelse pers nog
steeds zo in Ryder aanspreekt is niet de controverse, maar het idee dat Ryder
het imago van het schorem-achtige buurjongetje belichaamt. Ryder is het type van
de lallende voetbalfan, het patsertje met het hart op de tong, de jongen van de
straat die met vallen en opstaan geleerd heeft wat er in de wereld te koop is.
Shaun Ryder is een lefgozer die intutief de mythevorming in de popmuziek
aanvoelt. Maar hij heeft ook een gevoel van trots en met Black Grape lijkt hij
deels wraak te willen nemen op de muziekindustrie en iedereen die hem volgens
hem verraden heeft. De ondergang van de Happy Mondays en de aanvallen op zijn
persoon moeten Ryder gekwetst hebben. Hij wilde slechts een beetje lol maken, zo
zei hij recentelijk in een interview met een Engelse krant. Een held, een
working class hero, meent Ryder niet te zijn. 'Don't talk to me about heroes',
zingt hij met een ondertoon van walging op 'It's great when you're
straight...yeah'. Aan de andere kant smult hij van de hernieuwde aandacht, maar
hij weet inmiddels als geen ander dat zijn huidige status in Engeland van korte
duur kan zijn. Voor alle muziekliefhebbers buiten Engeland is Black Grape gewoon
een toffe groep, een verbeterde versie van de Happy Mondays.

  Agenda:

Last Texas Bluesband & Doug Sahm: Paradiso, Amsterdam (12), Boulevard, Den Bosch
(13)

  Filter: Melkweg, Amsterdam (13)

Stiff Little Fingers: Melkweg, Amsterdam (17)

Zion Train: Melkweg, Amsterdam (18), Rotown, Rotterdam (19), Vera, Groningen
(20)

  Mother Earth: Atlantis, Alkmaar (18)

  Toasters: De Vlerk, Rotterdam (18)

  Rykers: Melkweg, Amsterdam (19)

Cranes & Dub War & Lou Dalgleisch & Junkhouse: Waterpop, Wateringen (19)

  Megadog: Paradiso, Amsterdam (19) Doo Rag: Arena, Amsterdam (19)

LOAD-DATE: August 15, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              173 of 200 DOCUMENTS

                                 De Dordtenaar

                                August 10, 1995

Aangrijpend politiek drama rond IRA-aanslag

BYLINE: REDACTIE PAUKINE SCHILTHUIZEN EN SANDRA DE BOER

SECTION: UITGAANSKRANT; Pg. 13

LENGTH: 585 words

DATELINE: DRECHTSTREEK


    Vier jonge Ieren schreven in 1989 geschiedenis toen zij na vijftien jaar
onschuldig te hebben vastgezeten na een nieuw proces werden vrijgelaten.

    De Guildford Four, zoals het viertal in de Britse pers werd genoemd, was in
1974 opgepakt na bomaanslagen op twee pubs in de Londense buitenwijk Guildford.
De politie verdacht de IRA van de aanslagen en arresteerde onder druk van de
publieke opinie Gerry Conlon en drie van zijn vrienden omdat zij beantwoordden
aan het beeld dat de autoriteiten hadden van IRA-terroristen: jonge Ieren uit de
arbeidersklasse, die zich bezig hielden met kleine criminaliteit en leefden aan
de rand van de samenleving.

    Zij moesten dienen als zondebokken terwijl de echte terroristen vrijuit
gingen. Tot overmaat van ramp werd later ook Gerry's vader Guiseppe, die ervan
werd verdacht medeplichtig te zijn geweest, veroordeeld.

    Diverse aanvragen om de zaak te heropenen werden in de loop der jaren
afgewezen maar Guiseppe bleef vechten voor zijn en zijn zoons vrijheid. De
waarheid kwam voor hem te laat aan het licht: hij overleed in 1980 in een
gevangenisziekenhuis.

    Gebaseerd op de memoires van de jonge Ier Gerry Conlon maakte regisseur Jim
Sheridan het aangrijpende sociale en politieke drama IN THE NAME OF THE FATHER,
waarin Daniel Day-Lewis de rol van Conlon vertolkt. Emma Thompson speelt zijn
advocate die hem en zijn vrienden uiteindelijk vrij weet te krijgen en Pete
Postlethwaite is te zien als vader Guiseppe. Een prachtige film met al even
mooie Ierse muziek van onder anderen U2-zanger Bono en Sinead O'Connor.
Morgenavond te zien in de filmzomer in Filmhuis Cinode.

    Verder draait Cinode deze week INDOCHINE (do), HIROSHIMA MON AMOUR (za),
FORREST GUMP (zo), THE INNOCENT (ma), THE KILLER (di) en KOSH BA KOSH (wo).

    De overige regio-bioscopen borduren voort op de successen van de afgelopen
weken. Zowel in Euro Cinema als in Roxy kunnen filmliefhebbers genieten van
CASPER, het vriendelijke spookje; de nieuwste perikelen van de asociaalste
familie van land in FLODDER 3; de Disney-tekenfilm FRANK EN FREY over de
vriendschap tussen een vosje en een hond en de keiharde actiefilm DIE HARD WITH
A VENGEANCE over de strijd tussen een politieman en een psychopatische terrorist
na een bomaanslag in een warenhuis. Ook in de Wipmolen is deze spannende film te
zien. En vrijdagavond heeft de Alblasserdamse bioscoop vanaf 20.00 uur voor
horror-fans de All Night Horror show op het programma.

    Euro Cinema draait ook FREE WILLY 2, waarin het opnieuw draait om de
vriendschap tussen orka Willy en het inmiddels 14-jarige jongetje Jesse. Twee
jaar nadat zij afscheid van elkaar hebben genomen ontmoeten zij elkaar bij
toeval tijdens een kampeertochtje van Jesse en zijn familie. Hun weerzien wordt
echter wreed verstoord als Willy het slachtofer dreigt te worden van een
olieramp. Natuurlijk probeert Jesse Willy weer te redden.

    Roxy heeft deze week de spannende actiefilm CRIMSON TIDE nog in huis, met in
de hoofdrollen Gene Hackman en Denzel Washington als elkaar beconcurrerende
marine-officieren op een onderzeeer. En twee kapiteins op een schip, dat werkt
natuurlijk niet, vooral niet als er ook nog een atoombom in het spel is.

    (Raadpleeg voor de aanvangstijden van de bioscopen de dagelijkse agenda
elders in dit dagblad).

    Foto: Emma Thompson als advocate Gareth Pierce, die Guildford Four-lid Gerry
Conlon (Daniel Day-Lewis, rechts met arm omhoog) na vijftien jaar gevangenschap
weet vrij te pleiten.FOTO JONATHAN HESSION

LOAD-DATE: May 9, 2003

LANGUAGE: DUTCH

                © 1995 PCM Uitgevers B.V.  All rights reserved.

                              174 of 200 DOCUMENTS

                                     Trouw

                                August 10, 1995

CARLOS

LENGTH: 109 words


De internationale terrorist Carlos, die ook wel 'de Jakhals' wordt genoemd, die
in afwachting van zijn proces in een Franse gevangenis zit, heeft zijn omstreden
Franse advocaat Jacques Verges laten vallen.

Dat melden justitiele kringen in Parijs. Verges zelf heeft gezegd dat hij
Carlos, wiens ware naam Ilich Ramirez Sanchez is, al zes maanden niet heeft
gezien. Hij bevestigde dat hij niet langer zijn verdediging voert. "Ik heb
besloten niet langer naar hem toe te gaan. We zijn het niets eens over de
verdediging en de rol van de advocaat daarbij', aldus Verges, die te boek staat
als een van de beste advocaten van Frankrijk.

Recht

LOAD-DATE: May 9, 2003

LANGUAGE: DUTCH

                © 1995 PCM Uitgevers B.V.  All rights reserved.

                              175 of 200 DOCUMENTS

                                NRC Handelsblad

                                August 10, 1995

ETA verdacht van plan voor aanslag op koning

BYLINE: DOOR ONZE CORRESPONDENT STEVEN ADOLF

SECTION: Buitenland; Pg. 4

LENGTH: 452 words


MADRID, 10 AUG. Een commando van de Baskische afscheidingsbeweging ETA is
afgelopen nacht gearresteerd in Palma de Mallorca op verdenking van het beramen
van een aanslag op de Spaanse koning Juan Carlos.

De drie mannen hadden een etage gehuurd op slechts enkele honderden meters
afstand van het Paleis van Marivent, het zomerverblijf van de koninklijke
familie. Bij de innval werden ondermeer drie mitrailleurs, een aantal pistolen,
explosieven en een telescoop-geweer aangetroffen.

In samenwerking met de Franse autoriteiten werden vanochtend in Zuid-frankrijk
acht personen gearresteerd in verband met de kwestie. Het betreft ondermeer de
familie van een van de leden van het ETA-commando. In San Sebastian in Spoaans
Baskenland werd daarnaast nog een arrestatie verricht op last van Spanjes
onderzoeksrechter, Baltasar Garzon.

Onder de drie arrestanten die werden vastgenomen op Mallorca bevindt zich de
ETA-terrorist Jose Rego Vida, die eind jaren zeventig werd veroordeeld wegens
het beramen van aanslagen tegen de koning en diens vader Juan, de Graaf van
Barcelona. De drie verdachten zijn afgelopen juli met een zeilboot vanuit Nice
naar Mallorca gevaren. Volgens verklaringen van de politie zou het drietal al
voor het vertrek uit Frankrijk in de gaten zijn gehouden door de Franse politie,
die op haar beurt de Spaanse autoriteiten inlichtte.

De drie arrestanten zijn na verhoor vanochtend overgebracht naar Madrid. Daar
werden ze door een zwaar politie-escorte opgewacht. Uit de eerste documenten die
bij het drietal werden aangetroffen bleek belangstelling voor het doen en laten
van de koninklijke familie in hun paleis. Daarnaast bleek ook de vroegere
premier van Spanje, Adolfo Suarez, door het commando te zijn geschaduwd. In de
eerste verklaringen sluit de poltie daarnaast niet uit dat ook de informele top
van Europese regeringsleiders die eind september op Mallorca wordt gehouden een
van de mogelijke doelen van het terreur-commando was.

De ETA is de afgelopen weken aktief geweest met het plaatsen van enkele kleine
bommen in toeristische centra aan de Spaanse oostkust. Deze werden evenwel
vooraf aangekondigd en onschadelijk gemaakt. Volgens ETA-deskundigen richt de
nieuwe strategie van de terreur-beweging zich vooral op het plegen van
spectaculaire aanslagen. Zo pleegde de ETA dit voorjaar tevergeefs een aanslag
op de Spaanse oppositieleider Jose Maria Aznar van de conservatieev partij
Partido Popular. Aznar werd gered doordat zijn gepantserde auto de explosie van
een autobom wist te weerstaan.

De ETA, streeft een onafhankelijk baskenland op communistische grondslag na.

Afscheidingsbewegingen ; Politiek en Staat ; Binnenlandse Politieke Onrust

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              176 of 200 DOCUMENTS

                                NRC Handelsblad

                                August 10, 1995

Verges niet langer advocaat van terrorist Carlos

SECTION: Buitenland; Pg. 4

LENGTH: 255 words


PARIJS, 10 AUG. De terrorist Carlos, die in Frankrijk wacht op een proces wegens
zijn vermeende aandeel in een aantal bomaanslagen in dat land, wordt niet langer
verdedigd door de Franse advocaat Jacques Verges. Dat heeft Verges zelf
verklaard tegenover het persbureau Reuter.

Volgens de advocaat, die onder andere de oorlogsmisdadiger Klaus Barbie
verdedigde, heeft hij Carlos, wiens echte naam Illich Ramirez Sanchez is, al zes
maanden niet meer in de gevangenis opgezocht. 'Onze opvattingen over de
strategie voor zijn verdediging en de rol van zijn advocaat verschillen', aldus
Verges. Volgens de advocaat was hij niet aanwezig op een rechtszitting, dinsdag,
waarop werd besloten om Carlos nog een jaar vast te houden terwijl het onderzoek
naar zijn rol bij de bomaanslagen nog loopt. Het is niet de eerste keer dat
Carlos problemen heeft met zijn advocaten. In januari haakte collega van Verges,
Mourad Oussedik, al af wegens 'problemen in de relatie tussen de advocaat en
zijn client'. Naar een andere lid van het advocatenteam, Marie-Annick
Ramassamy-Verges, loopt een onderzoek na berichten in de Franse pers dat zij bij
Carlos op schoot zat in de gevangenis en aantekeningen maakte over de
veiligheidsmaatregelen daar. Carlos, die vorig jaar door Soedan aan Frankrijk
werd uitgeleverd, wordt ervan verdacht bij zijn bomaanslagen in Europa en het
Midden-Oosten, die hij uitvoerde op instigatie van een aantal Palestijnse en
extreem-linkse groeperingen, 83 mensen om het leven gebracht te hebben. (Reuter)

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              177 of 200 DOCUMENTS

                                Brabants Dagblad

                                August 10, 1995

Voorarrest 'Carlos de Jakhals' verlengd - Terrorist Carlos laat zijn advocaat
vallen

SECTION: Pg. 7

LENGTH: 239 words


PARIJS - De internationale terrorist 'Carlos de Jakhals', die in afwachting van
zijn proces in een Franse gevangenis zit, heeft zijn omstreden Franse advocaat
Jacques Verges laten vallen. Dit is gisteren uit justitiele kring vernomen.
Verges zelf bevestigde dat hij niet langer de verdediging voert. "We zijn het
niet eens over de verdediging en de rol van de advocaat daarbij", aldus Verges,
die te boek staat als een van de beste, maar tevens omstreden, advocaten van
heel Frankrijk.

Een onderzoeksrechter besliste dinsdag dat het voorarrest van Carlos, wiens ware
naam Ilich Ramirez Sanchez is, met zeker een jaar verlengd is hangende het
onderzoek naar zijn rol bij bomaanslagen in Frankrijk in de jaren '70 en '80.

De verdediging van de in Venezuela geboren Carlos (45) is met controverses
omgeven sinds hij een jaar geleden in Sudan werd gearresteerd en naar Frankrijk
overgebracht. Verges heeft persberichten tegengesproken dat hij ooit deel heeft
uitgemaakt van Carlos' guerrillagroep in Frankrijk. .

Het Franse ministerie van binnenlandse zaken houdt het erop dat Carlos 83 mensen
in Europa en het Midden-Oosten heeft gedood in een reeks bomaanslagen, die voor
rekening van Palestijnse of links georienteerde groepen zijn uitgevoerd. Reuter
*

LOAD-DATE: August 11, 1995

LANGUAGE: Dutch / Nederlands

PUB-TYPE: Paper

                        Copyright 1995 Brabants Dagblad

                              178 of 200 DOCUMENTS

                                De Gelderlander

                                August 10, 1995

Terrorist 'Carlos' laat zijn advocaat Verges vallen

SECTION: Buitenland, Pg. 1

LENGTH: 318 words


PARIJS (Rtr.) - De internationale terrorist 'Carlos de Jakhals', die in een
Franse gevangenis zit, heeft zijn omstreden Franse advocaat Jacques Verges laten
vallen. Dit is gisteren uit justitiele kring vernomen.

Verges zelf heeft gezegd dat hij Carlos, wiens ware naam Ilich Ramirez Sanchez
is, al zes maanden niet heeft gezien. Hij bevestigde dat hij hem niet langer
verdedigt.

"Ik heb besloten niet langer naar hem toe te gaan. We zijn het niets eens over
de verdediging en de rol van de advocaat daarbij", aldus Verges, die te boek
staat als een van de beste, maar tevens omstreden, advocaten van heel Frankrijk.

Een onderzoeksrechter besliste dinsdag dat het voorarrest van Carlos met zeker
een jaar verlengd is hangende onderzoek naar zijn rol bij bomaanslagen in
Frankrijk in de jaren zeventig en tachtig.

De verdediging van de in Venezuela geboren Carlos (45) is met controverses
omgeven sinds hij een jaar geleden in Soedan werd gearresteerd en naar Frankrijk
overgebracht. Verges heeft persberichten tegengesproken dat hij ooit deel heeft
uitgemaakt van Carlos' guerrillagroep in Frankrijk.

Hij beschuldigde de Franse regering er op zijn beurt van een komplot te hebben
gesmeed om hem te doden, omdat hij banden zou hebben met guerrillagroepen. Deze
beschuldiging is door de geheime dienst van de hand gewezen.

LOAD-DATE: August 11, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              179 of 200 DOCUMENTS

                                     Trouw

                                 August 9, 1995

Concessie PLO over vertrek Israel van Jordaanoever

LENGTH: 561 words


TABA (AFP, Reuter, AP) - PLO-voorzitter Jasser Arafat is akkoord gegaan met een
tijdschema voor de terugtrekking van het Israelische leger uit de nabijheid van
de Palestijnse steden op de westelijke Jordaanoever. De Palestijnse
onderhandelaar Ahmed Korei heeft dat gezegd.

Volgens Korei stemde Arafat in met een Israelisch voorstel om de terugtrekking
te laten verlopen in drie fasen van telkens zes maanden. De eerste fase zou
ingaan zes maanden na de verkiezingen voor een raad van Palestijns zelfbestuur,
de volgende twee fasen zouden steeds zes maanden daarna beginnen. Korei zei dat
Arafat hiermee maandag akkoord is gegaan tijdens zijn gesprek van met de
Israelische minister van buitenlandse zaken Peres in het Egyptische plaatsje
Taba. Arafat deed op deze manier een kleine concessie aan de Israeliers: de
Palestijnen hadden aanvankelijk aangedrongen op een terugtrekking in termijnen
van telkens drie maanden.

Het akkoord betreft overigens alleen de tweede fase van de terugtrekking van het
Israelische leger. Over de eerste fase, die voor de verkiezingen moet
plaatsvinden, hebben de partijen nog geen volledige overeenstemming bereikt. Ook
over de belangrijkste andere punten zijn zij het nog niet eens, zoals over de
omvang en de bevoegdheden van de te kiezen Palestijnse raad, de
veiligheidsmaatregelen op de belangrijkste wegen, de verdeling van water en
elektriciteit en het lot van enkele duizenden gevangenen die zich nog steeds in
Israelische handen bevinden.

Het gesprek tussen Peres en Arafat was bedoeld om een einde te maken aan de
impasse in het overleg over uitbreiding van de Palestijnse autonomie tot de
Jordaanoever. Gisteravond begon een tweede ronde. Volgens Ahmed Korei zou
daarbij vooral aandacht worden besteed aan de veiligheidmaatregelen in
Palestijnse dorpen.

Joodse kolonisten zetten gisteren hun protest voort tegen de voorgenomen
terugtrekking van het leger van de Jordaanoever. Honderden van hen blokkeerden
de in- en uitvalswegen rond Jeruzalem door op straat te gaan liggen en
autobanden te verbranden. Ook de weg naar de luchthaven Ben Gurion bij Tel Aviv
sloten zij af. Leiders van de groep, die zich Zu artzenu (Dit is ons land)
noemt, spraken onderwijl met premier Jitschak Rabin.

Hamasleider

De VS zijn een uitwijzingsprocedure begonnen tegen een Hamas-leider die in
Israel is aangeklaagd wegens terrorisme, zo heeft een woordvoerder van de
Immigratie- en Naturalisatiedienst (INS) gezegd. Mousa Aboe Marzuk, die 14 jaar
in de VS heeft gewoond, werd 25 juli op het vliegveld van New York aangehouden
omdat hij op een lijst stond van mensen die van terrorisme werden verdacht. Een
week geleden heeft een Israelische rechtbank een arrestatiebevel uitgevaardigd
tegen Marzuk, een 45-jarige zakenman. Hij zou een politieke leider van de
militante groep Hamas zijn.

Volgens Israel heeft Marzuk het bevel gegeven voor aanvallen op Israelische
militairen en burgers en heeft hij geld naar de Jordaanoever gestuurd dat door
Hamas is gebruikt om wapens te kopen. De advocaat van de man stelt dat zijn
client geen terrorist is en niets met de acties van doen had.

Een Israelische politieman verwijdert een joodse koloniste en haar kinderen, die
tegen de Palestijnenpolitiek van Rabin protesteren. FOTO REUTER

Politiek en staat ; Topconferenties ; Politiek en Staat ; Buitenlandse
Betrekkingen

LOAD-DATE: May 9, 2003

LANGUAGE: DUTCH

                © 1995 PCM Uitgevers B.V.  All rights reserved.

                              180 of 200 DOCUMENTS

                       Algemeen Nederlands Persbureau ANP

                                August 9, 1995
                          22:26 Central European Time

"Carlos" laat zijn advocaat vallen

Rijkaart

SECTION: BUITENLAND

LENGTH: 573 words

DATELINE: PARIJS (RTR)


De internationale terrorist "Carlos de Jakhals", die in afwachting van zijn
proces in een Franse gevangenis zit, heeft zijn omstreden Franse advocaat
Jacques Verges laten vallen.  Dit is woensdag uit justitiele kring vernomen.

Verges zelf heeft gezegd dat hij Carlos, wiens ware naam Ilich Ramirez Sanchez
is, al zes maanden niet heeft gezien. Hij bevestigde dat hij niet langer zijn
verdediging voert.

"Ik heb besloten niet langer naar hem toe te gaan. We zijn het niets eens over
de verdediging en de rol van de advocaat daarbij", aldus Verges, die te boek
staat als een van de beste, maar tevens omstreden, advocaten van heel Frankrijk.

Een onderzoeksrechter besliste dinsdag dat het voorarrest van Carlos met zeker
een jaar verlengd is hangende onderzoek naar zijn rol bij bomaanslagen in
Frankrijk in de jaren '70 en '80.

De verdediging van de in Venezuela geboren Carlos (45) is met controverses
omgeven sinds hij een jaar geleden in Sudan werd gearresteerd en naar Frankrijk
overgebracht. Verges heeft persberichten tegengesproken dat hij ooit deel heeft
uitgemaakt van Carlos' guerrillagroep in Frankrijk. Hij beschuldigde de Franse
regering er op zijn beurt van dat die een komplot heeft gesmeed om hem te doden,
omdat hij banden zou hebben met guerrillagroepen.  Deze beschuldiging is door
ex-hoofden van de Franse geheime dienst van de hand gewezen.

Het Franse ministerie van binnenlandse zaken houdt het erop dat Carlos 83 mensen
in Europa en het Midden-Oosten heeft gedood in een reeks bomaanslagen, die voor
rekening van Palestijnse of links georienteerde groepen zijn uitgevoerd.

Carlos zit sinds 16 augustus vorig jaar in Frans voorarrest. Hij is drie maanden
geleden om veiligheidsredenen van de La-Santegevangenis overgebracht naar de
Fresnes-gevangenis buiten Parijs.



LOAD-DATE: August 10, 1995

LANGUAGE: Dutch / Nederlands

PUB-TYPE: News Wire

            Copyright 1995 Stichting Algemeen Nederlands Persbureau

                              181 of 200 DOCUMENTS

                                 de Volkskrant

                                 August 8, 1995

Tamil doodt 22 Srilankanen met bomaanslag in Colombo

BYLINE: THE GUARDIAN; REUTER

SECTION: Pg. 3

LENGTH: 525 words


In het centrum van Colombo, de hoofdstad van Sri Lanka, zijn maandag zeker 22
mensen om het leven gekomen en 52 gewonden gevallen, toen een als
kokosnootverkoper vermomde terrorist zijn handkar met explosieven tot
ontploffing bracht.

The Guardian, Reuter

COLOMBO

De dader kwam zelf bij de aanslag om het leven. De politie heeft hem
geidentificeerd als een plantage-Tamil uit het midden van Sri Lanka. Hij zou de
aanslag hebben gepleegd in opdracht van de separatistische Bevrijdingstijgers
van Tamil Eelam (LTTE).

De politie onderzoekt of de dader het had gemunt op het gebouw van de nationale
staatstelevisie of het hoofdkantoor van de deelstaatregering van de Westelijke
Provincie. Tussen de stoffelijke overschotten zijn mogelijk ook de restanten van
een medeplichtige aangetroffen. De politie vermoedt dat de bom op het
Onafhankelijksplein afging voordat de dader zijn doel had bereikt.

De aanslag wordt in Colombia gezien als een duidelijk signaal van de Tamil
Tijgers dat zij het recente voorstel van de regering afwijzen om de macht te
decentraliseren. Als het plan wordt uitgevoerd, krijgen de Tamils in een eigen
regio een vergaande vorm van autonomie. Maar de Tamil Tijgers, die het
noordelijk schiereiland Jaffna beheersen en strijd voeren in het oosten, zouden
dan wel aan verkiezingen moeten meedoen om hun regeermacht te verwerven. Kranten
meldden maandag dat de Tamiltijgers van plan zijn vandaag een onafhankelijke
staat uit te roepen.

Volgens ooggetuigen kwamen de explosieven voortijdig tot ontploffing, toen
bewakers de zogenaamde kokosnootverkoper aanhielden om hem naar zijn
identificatiebewijs te vragen. Als de terrorist het regeringsgebouw had bereikt,
zouden de gevolgen nog erger zijn geweest. Maandag houdt de eerste minister
altijd open huis. In het regeringsgebouw bevinden zich dan honderden bezoekers.
De meeste slachtoffers stonden buiten in de rij te wachten om naar binnen te
mogen gaan.

Bij de presentatie van het decentralisatieplan zei president Chandrika
Kumaratunga dat er niet over zou worden onderhandeld met de Tijgers. Ze liet het
initiatief gepaard gaan met een offensief tegen bolwerken van het Tamil-verzet.

Mensenrechtenorganisaties hebben de regering ervan beschuldigd bij het offensief
op grove wijze de mensenrechten te schenden. Bij het bombarderen van een kerk
zouden tweehonderd mensen om het leven zijn gekomen. Door een regeringsblokkade
van het Jaffna-schiereiland kampen de Tamils in hun bolwerken met ernstige
voedsel- en medicijntekorten. In Colombo zouden ook doodseskaders weer actief
zijn. Sinds april zijn twintig Tamils spoorloos verdwenen. Bij de hoofdstad
spoelen regelmatig lijken aan van 'verdwenen' Tamils.

President Kumaratunga verklaarde gisteren dat ze het decentralisatieplan niet
kon uitbreiden. Volgens haar zullen de Tamils alleen maar verliezen als ze zich
ertegen verzetten. Ze zei dat de Tijgers niet alle Tamils vertegenwoordigen. De
meesten zijn volgens haar 'zeer tevreden' over het vredesinitiatief.

Een gewonde man wordt onmiddellijk na de explosie in Colombo weggedragen. De
aanslag kostte 22 mensen het leven. FOTO REUTER

LOAD-DATE: May 6, 2003

LANGUAGE: DUTCH

                © 1995 PCM Uitgevers B.V.  All rights reserved.

                              182 of 200 DOCUMENTS

                                Algemeen Dagblad

                                 August 5, 1995

Leve de Royal Horse Artillery!

BYLINE: DOOR PAMELA HEMELRIJK

SECTION: Pagina 2; Pg. 2

LENGTH: 678 words


    THE ROYAL TOURNAMENT is zoiets als de Taptoe Delft, maar dan zonder de
dodelijke ernst en de ietwat potsierlijke gewichtigdoenerij. En met veel meer
gevoel voor entertainment. Engeland is niet voor niks de bakermat van het
Vaudeville-theater.

    Bovendien hebben de onberispelijk door elkaar heen paraderende militaire
kapellen een veel aantrekkelijker repertoire: zij tetteren ouwe schlagers als
Lily Marlene, Who do you think you're kidding mister Hitler, en We're gonna hang
our washing on the Siegfried Line, waardoor de Britse strijdkrachten zowaar iets
menselijks krijgen, en men, als toeschouwer, wel van beton moet zijn om niet
warm te lopen voor the glorious achievements of the British Commonwealth.

    Er is, om maar iets te noemen, een heel onderdeel van de show gewijd aan de
dienstplichtige golden retriever Twinkles, die tijdens de Birma-oorlog zijn
leven heeft gegeven voor de Royal Air Force. Twinkles werd door de vijand
neergeknald, terwijl hij zijn baasje de kolonel met heldenmoed verdedigde tegen
een aanslag door Birmese terroristen. Het hele incident wordt nagespeeld in de
arena, inclusief het aan flarden bijten van een Birmese terrorist, en het
tragisch sneuvelen van Twinkles. De hond, zo wordt eerbiedig meegedeeld, is
later gedecoreerd voor zijn moed, initiatief en patriottisme: "Twinkles was
posthumously awarded the PDSA Silver Medal for Gallantry.'

    Het duizendkoppig publiek in het Londense Earl's Court Stadium juicht
geestdriftig. Tot slot geeft het Dog Display Team van het Defense Animal Centre
een demonstratie apporteren. De dienstplichtige honden springen door reeksen
brandende hoepels, een brandend estafettestokje achteloos tussen hun tanden
geklemd. Sjonge. Je kunt in het Britse leger beter geen handgranaten
wegslingeren zolang er een divisie apporthonden van het Defense Animal Centre in
de buurt is.

    Het tripje naar het Royal Tournament is georganiseerd om ons een voorproefje
te geven van het optreden van The King's Troop Royal Horse Artillery, die dit
jaar de grote trekpleister moeten worden van het jaarlijkse Concours Hippique
Internationale Officiel (CHIO) in Rotterdam, dat 17 augustus begint. Engeland is
vast en zeker de enige natie ter wereld die er nog een compleet
negentiende-eeuws legeronderdeel op na houdt, louter en alleen voor het lossen
van saluutschoten bij koninklijke verjaardagen, het begeleiden van
staatsbegrafenissen en dergelijke dingen meer. Het kost de schatkist ongeveer
anderhalf miljoen pond per jaar, maar daar heeft men dan ook een levend
museumstuk voor, waarmee men desgewenst de slag bij Waterloo kan laten herleven.
De eerstvolgende Grote Klus die The King's Troop in het vooruitzicht heeft, zal
de begrafenis zijn van de koningin-moeder, die nu toch wel op korte termijn te
verwachten valt. De Queen Mum is namelijk 95 jaar en dat betekent op z'n minst
95 saluutschoten; zoveel hebben ze er lang niet meer gelost. "We zullen in stijl
afscheid van haar nemen', verklaart de commander verlekkerd.

    Elk jaar vertoont The Royal Horse Artillery zijn kunsten op het Royal
Tournament. Dit jaar zal de 'Musical Drive' ook op het Concours Hippique in
Rotterdam te zien zijn. Dat wil zeggen dat zes kanonnen, elk getrokken door zes
paarden die door drie ruiters in het gareel worden gehouden, in daverende galop
door de arena razen. Dat is een mooi gezicht. De teams beschrijven in
duizelingwekkende vaart achtjes door de ring, waarbij ze elkander telkens op een
haar na missen.

    Prinses Anne, het Britse nationale molenpaard, heeft er reuze van genoten,
naar het schijnt. Vera Lynn was er ook. Tot slot speelden de Allied Forces We'll
Meet Again, en Land of Hope and Glory en God Save the Queen. Het hele stadion
rees als een man overeind en brulde mee. There will always be an England, daar
bestaat geen twijfel aan.

    Foto: De Royal Horse Artillery in galop. Foto Ad Bronkhorst; De grafelijke
familie in en rond het prive-zwembad. Van links naar rechts: gravin Clarine,
zoon Philip en echtgenoot Hugo. Foto Ton den Haan

    Evenementen en manifestaties ; Algemeen

LOAD-DATE: May 7, 2003

LANGUAGE: DUTCH

                © 1995 PCM Uitgevers B.V.  All rights reserved.

                              183 of 200 DOCUMENTS

                                     Trouw

                                 August 4, 1995

Algerije geeft Frankrijk foto van verdachte metro-aanslag

LENGTH: 203 words


PARIJS (AP) - De Algerijnse geheime dienst heeft Frankrijk foto's in handen
gespeeld van een terrorist die mogelijk betrokken is geweest bij de aanslag op
de metro van Parijs. Het openbaar ministerie in Parijs zei dat de foto's de
Algerijn op erg jonge leeftijd tonen, en dat het moeilijk is een vergelijking te
maken met de compositiefoto's die na de aanslag van 25 juli zijn gemaakt op
aanwijzing van getuigen. De verdachte zou lid zijn van de Gewapende Islamitische
Groep (GIA), die met geweld Algerije wil omvormen tot een islamitische staat.
Frankrijk en Algerije zullen blijven samenwerken om de daders van de aanslag op
te sporen.

Wegens gebrek aan bewijs moest de politie woensdag een Tunesier laten gaan die
maandag was gearresteerd. Franse politieagenten reisden gisteren af naar het
Italiaanse Triest om een 21-jarige Marokkaan te horen die daar is aangehouden
met een diskette waarop mogelijk de voorbereidingen voor de aanslag staan.

Bij de aanslag kwamen zeven mensen om. Van de meer dan tachtig gewonden lagen er
gisteren nog dertien in het ziekenhuis.

Terrorisme ; Politiek en Staat ; Binnenlandse Politieke Onrust ; Lokaal openbaar
vervoer ; Verkeer en Vervoer ; Openbaar Vervoer

LOAD-DATE: May 9, 2003

LANGUAGE: DUTCH

                © 1995 PCM Uitgevers B.V.  All rights reserved.

                              184 of 200 DOCUMENTS

                                 de Volkskrant

                                 August 3, 1995

Ethiopie arresteert Egyptenaren wegens aanslag op Mubarak

SOURCE: Reuter,

BYLINE: AFP; REUTER

SECTION: Pg. 4

LENGTH: 421 words


Ethiopie heeft drie Egyptenaren gearresteerd die worden verdacht van deelname
aan de aanslag van 26 juni op de Egyptische president Mubarak in Addis Abbeba.
Ethiopie beschuldigt de Egyptische beweging Gama'at al-Islamiyya (Islamitische
Groep) van het plegen van de aanslag, zo maakte het Ethiopische ministerie van
Binnenlandse Zaken bekend.

AFP, Reuter

ADDIS ABEBA

Het ministerie gaf de namen van de drie en verklaarde dat ze voor de rechter
zullen worden gebracht. De arrestaties, die plaatsvonden tussen 26 en 28 juni,
zijn geheim gehouden om het onderzoek niet te belemmeren.

De leider van het negen man tellende team was volgens het ministerie de 'ervaren
Egyptische terrorist' Sharif Tawfiq al-Madani, die op 1 juli met twee anderen
teamleden bij een vuurgevecht met de Ethiopische politie werd gedood. De politie
had hun schuilplaats in de hoofdstad ontdekt.

'Al-Madani was een Egyptische terrorist die grote ervaring had door de deelname,
de voorbereiding en de uitvoering van terreurdaden in een aantal landen', zo
staat in een verklaring van het ministerie.

Mubarak bleef ongedeerd toen zijn limousine op 26 juni tijdens de rit naar de
topconferentie van de Organisatie van Afrikaanse Eenheid in Addis Abeba werd
beschoten. Het Egyptische staatshoofd beschuldigde buurland Sudan ervan achter
de aanslag te zitten, maar de regering in Khartum ontkende.

Het Ethiopische ministerie van Binnenlandse Zaken meldde verder dat de man die
aanvankelijk door veiligheidsfunctionarissen was geidentificeerd als een
Sudanees en het brein achter de moordaanslag, in feite een Egyptenaar was die
een ondergeschikte rol speelde.

De man, wiens echte naam Ali-Who is, huurde schuiladressen en regelde het
vervoer. Hij ontsnapte naar een niet met naam genoemd land. Twee mannen van het
negen leden tellende moordcommando werden vlak na de mislukte aanslag gedood
toen ze op weg waren naar de luchthaven van Addis Abeba.

Volgens het ministerie waren in totaal elf Egyptenaren betrokken bij de aanslag.
Het ondersteunende coordinatieteam van twee man bevond zich ten tijde van de
terreuractie in het buitenland. Niet gezegd werd waar.

Gama'at al-Islamiyya eiste op 4 juli de verantwoordelijkheid op voor de aanslag
op Mubarak. De organisatie - die de sharia, de islamitische wetgeving, in Egypte
wil invoeren - heeft twee keer eerder, in 1993 en 1994, geprobeerd de Egyptische
president uit de weg te ruimen. Sinds zijn aantreden in 1981 is Mubarak al aan
minstens acht aanslagen ontsnapt.

LOAD-DATE: May 6, 2003

LANGUAGE: DUTCH

                © 1995 PCM Uitgevers B.V.  All rights reserved.

                              185 of 200 DOCUMENTS

                                 de Volkskrant

                                 August 3, 1995

Amerikaanse kranten gaan in op chantage

BYLINE: AP

SECTION: Pg. 7

LENGTH: 325 words


De Washington Post en de New York Times hebben dinsdag uittreksels gepubliceerd
uit een 'manifest' dat is toegestuurd door een terrorist die vanwege zijn
bomaanslagen in het universitair milieu bekend staat als de 'Unabomber'. De
autoriteiten gaan ervan uit dat de Unabomber sinds 1978 zestien bomaanslagen
heeft gepleegd, waarbij drie doden en 23 gewonden zijn gevallen.

AP

WASHINGTON

De kranten zeiden het manuscript van 35 duizend woorden in juni te hebben
ontvangen, met het aanbod van de onbekende afzender, dat hij met aanslagen zou
stoppen als de kranten de tekst integraal zouden afdrukken. Zij kregen drie
maanden de tijd om zich op het voorstel te beraden. De nu gepubliceerde delen,
volgens Times-uitgever Arthur Sulzberger de meest nieuwswaardige, tellen
drieduizend woorden, vergelijkbaar met een paginagroot artikel in de Volkskrant.

Sulzberger en Post-uitgever Donald Graham zeiden in samenspraak te hebben
besloten voorlopig alleen uittreksels te publiceren uit het geschrift, getiteld
'Industriele wetenschap en haar toekomst'. De kranten melden dat de FBI kopieen
van het manifest naar tientallen hoogleraren in de VS heeft gestuurd in de hoop
dat een van hen er het handschrift van een voormalige student of collega in
herkent. Uit het manifest - een wetenschappelijk onderbouwde verhandeling tegen
technologie - meent de FBI te kunnen opmaken dat de geheimzinnige bommenlegger
colleges wetenschapsgeschiedenis heeft gevolgd en heeft rondgehangen' op
campussen in de buurt van Chicago, Utah en Noord-Californie. Het manuscript is
daarom vooral toegestuurd aan wetenschapshistorici.

Of de twee kranten in een later stadium op de chantage van de Unabomber zullen
ingaan en de volledige tekst publiceren is nog onduidelijk. Vooral de eis van de
terrorist om na het eventuele verschijnen van zijn tractaat nog drie jaar lang
recht op publikatie in beide kranten te behouden is voor hen moeilijk
verteerbaar.

LOAD-DATE: May 6, 2003

LANGUAGE: DUTCH

                © 1995 PCM Uitgevers B.V.  All rights reserved.

                              186 of 200 DOCUMENTS

                                     Trouw

                                 August 3, 1995

Ethiopie arresteert Egyptische verdachten aanslag Moebarak

LENGTH: 336 words


ADDIS ABEBA (AFP, Reuter) - Ethiopie heeft drie Egyptenaren gearresteerd op
verdenking van deelname aan de mislukte aanslag op de Egyptische president
Moebarak, in de Ethiopische hoofdstad Addis Abbeba op 26 juni.

Ethiopie beschuldigt de Egyptische moslim-fundamentalistische beweging Gama'at
al-Islamia van de aanslag, aldus het Ethiopische persbureau ENA. De Ethiopische
minister van binnenlandse zaken zei tegenover het persbureau dat negen leden van
deze organisatie hebben deelgenomen aan de aanslag, die vanuit 'het buitenland'
door twee anderen werd gecoordineerd. Alle elf verdachten zijn, aldus het
communique, Egyptenaren.

De Ethiopische politie doodde twee van de vermoedelijke terroristen meteen na de
aanslag. Op 1 juli, enkele dagen na de aanslag, hebben veiligheidstroepen nog
drie terroristen gedood bij een treffen bij hun schuilplaats. Onder hen bevond
zich het brein achter de aanslag, Sharif Abd al-Rahman, die volgens de minister
van binnenlandse zaken achter vele aanslagen in andere landen heeft gezeten. Een
vierde terrorist wist te ontsnappen. Ethiopie beschouwt hem als de
verantwoordelijke voor het logistieke deel van de aanslag, zoals het huren van
huizen en auto's. "De Ethiopische regering zal alles in het werk stellen om
ervoor te zorgen dat de voortvluchtige terrorist en de twee in het buitenland
verblijvende handlangers aan Ethiopie worden uitgeleverd om te worden berecht',
aldus de minister.

Gama'at al-Islamia heeft de verantwoordelijkheid voor de aanslag op Hosni
Moebarak opgeeist. De organisatie heeft al twee keer eerder geprobeerd president
Moebarak uit de weg te ruinmen. In 1993 werden twee leden in Cairo gearresteerd
toen ze op het punt stonden het presidentiele paleis met gestolen anti-tank
raketlanceerders te bestoken. In 1994 mislukte een plan om explosieven bij een
ontmoeting tussen Moebarak en zijn Libische ambtgenoot Gaddafi tot ontploffing
te brengen.

Politiek en staat ; Terrorisme ; Politiek en Staat ; Binnenlandse Politieke
Onrust

LOAD-DATE: May 9, 2003

LANGUAGE: DUTCH

                © 1995 PCM Uitgevers B.V.  All rights reserved.

                              187 of 200 DOCUMENTS

                                Algemeen Dagblad

                                 August 3, 1995

Tekst terrorist gepubliceerd

SECTION: Buitenland; Pg. 7

LENGTH: 100 words


    Washington - De Washington Post en New York Times hebben uittreksels
gepubliceerd van een 'manifest', hen toegestuurd door een terrorist die bekend
staat als de 'Unabomber'. Deze zou sinds 1978 zestien bomaanslagen hebben
gepleegd, waarbij drie doden en 23 gewonden vielen. De kranten kregen de 35.000
woorden tellende tekst toegezonden, met het aanbod van de onbekende afzender dat
hij zijn aanslagen zou staken als het manifest - een wetenschappelijk
onderbouwde verhandeling tegen technologie - integraal wordt afgedrukt.

    Terrorisme ; Politiek en Staat ; Binnenlandse Politieke Onrust

LOAD-DATE: May 7, 2003

LANGUAGE: DUTCH

                © 1995 PCM Uitgevers B.V.  All rights reserved.

                              188 of 200 DOCUMENTS

                                    De Stem

                                 August 3, 1995

New York Times publiceert manifest van 'Unabomber' - Beruchtste terrorist VS
geeft tekst en uitleg

Door Bert Ummelen

SECTION: Buitenland (Pagina 5), Pg. 5

LENGTH: 854 words


Washington - Het heeft iets van de jager die na een ontmoedigend lange zoektocht
plotseling boven de verse sporen van zijn prooi staat. Niet eerder in zeventien
jaar tijd, zo heeft de FBI het gevoel, is 'Unabomber' zo dichtbij geweest.

'Unabomber' is de codenaam voor weliswaar niet de bloedigste, maar wel de
intrigerendste moordenaar uit de jongste Amerikaanse geschiedenis.

Zelf gruwt hij overigens van die titel. Veeleer beschouwt hij zichzelf als
ridder van een verloren menselijke bestemming. Niettemin, zijn kruistocht, die
in het voorjaar van 1978 begon met een bomaanslag op Northwestern University bij
Chicago, heeft drie mensen het leven gekost en 23 anderen gewond, van wie de
meesten ernstig.

Gisteren publiceerden de New York Times en de Washington Post allebei flinke
uittreksels uit een 35.000 woorden tellend manifest, waarin 'Unabomber' de
motieven achter zijn dodelijke handwerk uiteenzet. Tegelijk kwam de FBI met een
verklaring.

Dat beide dagbladen, net als het blootblad Penthouse, een dergelijk stuk hadden
ontvangen, was al een paar weken bekend. Samen met een plaagstoot die
'Unabomber' 28 juni uitdeelde op de luchthaven van Los Angeles vormde het voor
het weekblad Newsweek aanleiding de coverstory van zijn editie van 10 juli aan
de 'plaaggeest van de FBI' te wijden.

Maar nu is de inhoud openbaar, en daarmee - volgens de leiding van de speciale,
in San Francisco gestationeerde 'Unabomber'-eenheid van de FBI - het 'scherpste
portret dat we ooit van hem hadden'.

In zijn lijvige tractaat - onmiskenbaar getuigend van eruditie en elegant
geschreven bovendien - maakt de 'Unabomber' (Un van university, a van airlines,
zijn eerste doelen, red.) duidelijk waarom zijn doelwitten steeds van
academische aard waren, met uitstapjes naar de luchtvaart, computerwinkels en
het reclamevak en de houtindustrie.

De openingsfrase: 'De industriele revolutie en haar gevolgen zijn een ramp voor
de menselijke soort. Weliswaar hebben ze de levensverwachting van hen die leven
in de 'ontwikkelde' landen doen toenemen, maar ze hebben de samenleving
gedestabiliseerd, het bestaan leeg gemaakt en mensen onderworpen aan
vernedering, ze hebben geleid tot een wijdverbreid psychisch lijden (in de Derde
Wereld ook fysiek lijden) en tot ernstige schade aan het natuurlijke milieu.'

De onvoorwaardelijke oorlog tegen de 'technofielen', dat is het enige wat er
volgens het manifest, getiteld 'De industriele samenleving en haar toekomst', op
zit.

Het is al met al andere koek dan waaraan politiele ambtenaren gewend zijn en de
FBI heeft daarom besloten tot een ongebruikelijke actie. Het manuscript wordt
verspreid op de campussen van de universiteiten waarmee 'Unabomber' bekend
lijkt, en waar hij misschien wel heeft gestudeerd of gedoceerd.

Speciale aandacht hebben de universiteiten in de omgeving van Chicago en Salt
Lake City, de Universiteit van Californie in Berkeley en de Vanderbilt
Universiteit in Nashville - plaatsen die 'Unabomber' op zijn missie aandeed.

Een vijftigtal academici uit de sfeer van wetenschaps- en
technologiegeschiedenis, psychologie en sociologie is al begonnen zich te buigen
over de tekst, op zoek naar een specifiek idioom, een opvallende stijlfiguur,
die hen aan een vroegere collega of oud-student zou kunnen herinneren.

Intussen kampen de hoofdredacties van de New York Times en de Washington Post
met een lastig dilemma. 'Unabomber' heeft ze namelijk in een begeleidend
schrijven aangeboden geen slachtoffers meer te maken als ze zijn tekst integraal
afdrukken en tevens publikatie van drie jaarlijks aan te leveren vervolgen
toezeggen.

Met publikatie door 'het weinig respectabele' Penthouse alleen neemt hij geen
genoegen en in elk geval behoudt hij zich het recht voor verdere materiele
schade te veroorzaken.

De New York Times heeft de twijfelachtige eer de eerste rechten van 'Unabomber'
te hebben gekregen. Volgens uitgever Arthur Sulzberger van het dagblad moet de
'moeilijke beslissing' nog worden genomen. De publikatie van gisteren
vertegenwoordigt, zegt hij, 'dat wat onze redacteuren nieuwswaardig' vonden. Ook
de hoofdredactie van de Post moet nog tot een besluit komen.

LOAD-DATE: August 4, 1995

LANGUAGE: Dutch / Nederlands

GRAPHIC: Amerika (terrorisme)

PUB-TYPE: Paper

                     Copyright 1995 VNU Dagbladengroep B.V.

                              189 of 200 DOCUMENTS

                                De Gelderlander

                                 August 3, 1995

Meedrijven op hittegolf in pettenpeloton

Door Jacqueline van Ginneken

SECTION: Pagina's van afzonderlijke edities, Editie Nijmegen, Pg. 2

LENGTH: 920 words


Veel eten en drinken, klinkt het bemoedigend aan de start. En een pet op, luidt
de warme aanbeveling van mister Internationale Fietsvierdaagse Ben Groenen. Pia
heeft in het journaal van de avond daarvoor ook al gezegd dat het puffen blijft,
dus wordt het felkleurige hoofddeksel - dat op zuidelijke stranden zijn diensten
bewezen heeft - op de valreep uit de kast gediept.

Het is de dag van het Duitse Reichswald. Met de belofte van een mooie tocht
deelt Meerijder II zich in bij de roden, bij de fietsers die zichzelf hebben
vastgelegd op vier maal 55 kilometer. Ze zijn herkenbaar aan de wapperend rode
vaantjes. Het zijn de meer geroutineerde pedaleurs van wie een opvallend groot
aantal de zegeningen heeft ontdekt van de snel-ogende fietsbroeken. Die zijn in
het peloton geen modieus verschijnsel maar bittere noodzaak om
zitvlak-ongemakken te voorkomen.

  Verlokking

Het is half tien, een mooie tijd om te starten. Want hoezo een uur eerder
vertrekken? Het is immers vakantie en er zijn meer doelen dan het behalen van de
finish. Want koud van start of daar is de eerste verlokking al: het
Wylerbergmeer. Hier ontvouwen zich voor het eerst de geheimen van de fietstassen
waar koffie en broodjes uit getoverd worden. Behalve thermoskannen en
boterhammen sleept het fietsminnend volkje meer mee. Want de hond gaat achterop,
de transistor voorop, de fietspomp maat Kingsize in de fietstas en moeten de
stoeltjes ook niet mee?

Inmiddels hebben de eerste fietsers niet alleen de boterhammen onder de
fietsbinders vandaan gehaald, maar ook de bandenplakspullen. Het ritueel zal op
de 55 kilometer lange route vaak te zien zijn.

Ontspannen peddelt de rest van het peloton richting Kleef; soms een beetje te
relaxed voor diegene die een beetje snelheid wil maken. Maar ach, het is warm,
het is vakantie en Kleef loopt niet weg. Meerijder II laat zich meedrijven op de
hittegolf in het pettenpeloton. Dat overigens steeds meer uitvallers telt; de
berm blijkt over een verrassende aantrekkingskracht te beschikken. Lekker lui
liggen of zitten in 't Natuerschutzgebiet met daarbij de geneugten uit de
fietstas onder handbereik, het ultieme genieten. Stadse ouders wijzen hun stadse
kinderen op bomen en beesten. 'Kijk, wat schattig. Stoppen?  Kijken?', zegt een
stadse moeder. Maar het stadse zoontje heeft tijd noch oog voor de kalfjes,
moet-ie weer omdraaien.

  Kaffee und Kuche

'Schoen ist im Wald', groet een amazone het peloton dat massaal is afgestapt om
zich stapvoets een weg te banen door het rulle zand. Maar Kaffee und Kuche zijn
niet ver meer. Kleef draait warm voor de ontvangst van de Liebe Gaeste. De
burgemeester beklimt het podium om de Freunde en Freundinnen herzlich willkommen
te heten en hij hoopt dat zij oefter naar de stad aan de voet van de
Schwanenburg komen. Dus: Tot ziens en misschien tot gauw.

Aan de Schnecke zal het niet liggen. 'Lekker he', zegt een professioneel ogend
fietserstype met een blik op het koffiebroodje. Dat vindt de grijs-zwart
gestreepte terras-terrorist ook. Tot overmaat van ramp neemt de wind een parasol
mee die vervolgens op mijn arm tuimelt. Dat had Pia niet gezegd, dat het zou
gaan waaien.

De stevige bries die aan een heel ander seizoen doet denken - op de weg terug
richting Wyler komt een tak naar beneden suizen - maakt de tweede tropische
fietsdag tot een draaglijke. En de pet natuurlijk, die helpt ook mee.

Het peloton is na Kleef uit elkaar geslagen. De club van de groene petjes, de
vrouw met de rode fietsbroek en het stel met kinderen achterop die tot Kleef
regelmatig in beeld zijn, zijn nu nergens meer te zien. Rode vaantjes op de weg
zijn schaars. Het asfalt plakt; het bermtoerisme viert hoogtij en ongewild krijg
je ook zin in een verfrissing uit de fietstas.

  Water

Drank is gelukkig overal te koop. De bordjes vermelden eerst Kaffee, dan Milch
en vervolgens Koud Water a 35 cent. He, terug in eigen land. Een aantal kinderen
langs de kant van de weg gooit gedienstig met water, maar nee, dank je jongens,
zo erg is het ook weer niet.

Ooij lonkt. Het plaatselijke cafetaria adverteert met een groot terras,
live-muziek, veel parasols!, en drank verkopen ze ook. Maar eerst ligt Jo op de
route met het succes van vorig jaar: kippesoep.

'En 's avonds als de sterren aan de hemel staan...', zingt een man in het blauw
bij cafe De Haan. Maar de avond is nog ver weg. Eerst de eindstreep halen. De
rode vaantjes klonteren met de groene, de gele en de blauwe samen op de dijk.
Hoi, hallo. Gezamenlijk trekken ze op naar de Waalkade, naar de finish, naar de
zinloze overwinning. Want bij de fietsvierdaagse gaat het om meer dan de meet.

LOAD-DATE: August 4, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              190 of 200 DOCUMENTS

                                   Het Parool

                                 August 2, 1995

Unabomber in Times en Post

SECTION: Pg. 21

LENGTH: 307 words


De Washington Post en de New York Times hebben vandaag passages gepubliceerd uit
een manifest dat zij vorige maand ontvingen van een terrorist die bekend staat
onder de naam Unabomber.

Deze terrorist, die verantwoordelijk wordt gehouden voor een serie bomaanslagen
in Amerika, beloofde niet meer toe te zullen slaan als beide kranten het 62
pagina's tellende manifest in zijn geheel zouden plaatsen.

Sinds 1978 zou de Unabomber, van wie de Unabomber taskforce in San Francisco een
compositietekening verspreidde, 16 bomaanslagen hebben geplaatst. Hierbij kwamen
drie mensen om het leven en werden 23 mensen gewond.

De uitgevers van genoemde kranten verklaarden nog niet beslist te hebben of ze
het gehele manifest, getiteld 'Industriele wetenschap en haar toekomst',
volledig zullen publiceren. Arthur Sulzberger Jr., uitgever van de Times, toonde
zich met name bezorgd over de eis van de terrorist om gedurende drie jaar lang
jaarlijks een vervolg op het manifest te publiceren. De beslissing om de vandaag
afgedrukte passages te publiceren werd gezamenlijk door de twee kranten genomen
in samenspraak met regeringsautoriteiten.

In een begeleidend artikel melden de kranten dat de FBI kopieen van de
documenten heeft gestuurd naar professoren van Amerikaanse universiteiten in de
hoop dat een van hen een vroegere student of collega als de terrorist zal kunnen
identificeren.

Volgens de FBI zou uit het manifest, een geleerde verhandeling tegen de
technologie, blijken dat de terrorist een academische achtergrond heeft. Vermoed
wordt dat hij 'rondgehangen' heeft op universiteiten in de omgeving van Chicago,
Utah en Noord-Californie, aldus de artikelen vandaag in de Post en de Times.

MEDIAREDACTIE

Compositieschets Unabomber FOTO REUTER

Terrorisme ; Politiek en Staat ; Binnenlandse Politieke Onrust

LOAD-DATE: May 9, 2003

LANGUAGE: DUTCH

                               © 1995 Het Parool

                              191 of 200 DOCUMENTS

                       Algemeen Nederlands Persbureau ANP

                                August 2, 1995
                          16:17 Central European Time

Drie Egyptenaren in Ethiopie gearresteerd wegens aanslag op Mubarak

Van Dijk

SECTION: BUITENLAND

LENGTH: 573 words

DATELINE: ADDIS ABEBA (AFP)


Ethiopie heeft drie Egyptenaren gearresteerd die ervan worden verdacht aan de
aanslag op de Egyptische president Mubarak in de Ethiopische hoofdstad Addis
Abbeba op 26 juni te hebben deelgenomen. Ethiopie beschuldigt de islamitische
Egyptische beweging Gama'at al-Islamiyya van het plegen van de aanslag, zo
maakte het Ethiopische persbureau ENA dinsdagavond bekend.

De Ethiopische minister van binnenlandse zaken verklaarde tegenover het
persbureau dat negen leden van de Gam'at al-Islamiyya hebben deelgenomen aan de
aanslag, die vanuit het buitenland door twee anderen werd gecoordineerd. Alle
elf verdachten zijn volgens het perscommunique Egyptenaren.

De Ethiopische politie doodde twee van de vermoedelijke terroristen meteen na de
aanslag. Op 1 juli, enkele dagen na de aanslag, hebben veiligheidstroepen nog
drie terroristen gedood.  Onder hen bevond zich het brein achter de aanslag,
Sharif Abd al-Rahman, die volgens de minister van binnenlandse zaken achter vele
aanslagen in andere landen heeft gezeten.

Een vierde terrorist wist te ontsnappen. Ethiopie beschouwt hem als de
verantwoordelijke voor het logistieke deel van de aanslag, zoals het huren van
huizen en auto's. "De Ethiopische regering zal alles in het werk stellen om
ervoor te zorgen dat de voortvluchtige terrorist en de twee in het buitenland
verblijvende handlangers aan Ethiopie worden uitgeleverd om te worden berecht",
aldus de minister.

Gama'at al-Islamiyya heeft de verantwoordelijkheid voor de aanslag op Hosni
Mubarak opgeeist. De organisatie - die de Sharia, de goddelijke wet, in Egypte
wil invoeren - heeft al twee keer eerder geprobeerd president Mubarak uit de weg
te ruinmen. In 1993 werden twee leden in Cairo gearresteerd toen ze op het punt
stonden het presidentiele paleis met gestolen anti-tank raketlanceerders te
bestoken. In 1994 mislukte een plan om explosieven bij een ontmoeting tussen
Mubarak en zijn Libische ambtgenoot Gaddafi tot ontploffing te brengen. Sinds
zijn aantreden in 1981 is Mubarak al aan minstens acht aanslagen ontsnapt.


LOAD-DATE: August 3, 1995

LANGUAGE: Dutch / Nederlands

PUB-TYPE: News Wire

            Copyright 1995 Stichting Algemeen Nederlands Persbureau

                              192 of 200 DOCUMENTS

                       Algemeen Nederlands Persbureau ANP

                                August 2, 1995
                          18:46 Central European Time

Amerikaanse professoren helpen politie

Bloemen

SECTION: BUITENLAND

LENGTH: 386 words

DATELINE: NEW YORK (RTR)


De Amerikaanse politie heeft tientallen professoren ingeschakeld bij de
speurtocht naar een al jaren gezochte terrorist. De wetenschappers kunnen
misschien achterhalen of de zogeheten Unabomber een collega of voormalig student
is.

De federale recherche (FBI) stuurde de professoren een kopie van een door de
terrorist geschreven manifest. De Unabomber zond het manuscript in juni dit jaar
naar twee kranten voor publicatie. Uit de tekst van 35 duizend woorden is een
deel van de intellectuele en academische ontwikkeling van de misdadiger af te
leiden, meent de FBI.

Volgens de politie gaat het om een student wetenschapsgeschiedenis die zijn
belangstelling voor deze richting eind jaren zeventig aan universiteiten in
Chicago ontwikkelde. De FBI vermoedt dat de grote onbekende inmiddels in
Californie leeft.

De Unabomber verstuurde de afgelopen zeventien jaar minstens zestien
briefbommen. Doelwit waren steeds academische of technologische instellingen.
Drie mensen verloren hun leven, ruim twintig personen raakten zwaar gewond. Eind
juni dit jaar veroorzaakte het dreigement van de terrorist om een vliegtuig op
te blazen opnieuw grote opschudding.



LOAD-DATE: August 3, 1995

LANGUAGE: Dutch / Nederlands

PUB-TYPE: News Wire

            Copyright 1995 Stichting Algemeen Nederlands Persbureau

                              193 of 200 DOCUMENTS

                                Algemeen Dagblad

                                 July 31, 1995

Buskaper was in Amsterdam

BYLINE: DOOR GERARD DEN ELT

SECTION: Voorpagina; Pg. 1,7

LENGTH: 743 words


    Keulen - De buskaper Leon Bor, die vrijdag bij een bloedige terreuractie in
Keulen 24 toeristen gijzelde en door scherpschutters werd gedood, is op de
ochtend van zijn daad met de trein van Amsterdam naar de Duitse stad gereisd.

    De Keulse politie sluit niet uit dat Bor het moordwapen, waarmee hij twee
mensen doodde en twee anderen verwondde, in Amsterdam heeft gekocht.

    De dader is een naar Israel geemigreerde Rus. Hij heeft waarschijnlijk
enkele dagen in Nederland doorgebracht alvorens de trein naar Keulen te nemen.
Uit de stempels in zijn paspoort maakte de politie op dat Bor 'ergens' in juli
op Schiphol is aangekomen en afgelopen vrijdag een treinkaartje van Amsterdam
naar Mainz heeft gekocht.

    De Keulse politie heeft haar Nederlandse collega's gevraagd de gangen van de
kaper in Nederland na te gaan. Dit onderzoek moet uitwijzen of hij kennissen of
familie heeft bezocht en welke motieven hij voor de buskaping kan hebben gehad.
Een politieke daad wordt uitgesloten.

    Bor is geruime tijd in de Verenigde Staten geweest, zo blijkt uit zijn
reispapieren. Berichten als zou de kaper, die in de voormalige Sovjetunie werd
geboren als Leonid Borsjevsky, in de VS verscheidene moorden hebben gepleegd,
worden door de politie in Keulen tegengesproken.

    Pag 5: 'Kaper was een absolute sadist'

    Vooralsnog gaat de Keulse politie ervan uit dat de donkerharige, circa 1,70
meter lange dader geestelijk gestoord was. Anders kan de politie niet verklaren
waarom hij de 26-jarige chauffeur Reimund Geuer bij een fotostop in de
stadsrondrit zonder enige waarschuwing van achteren door het hoofd schoot.

    "De dader was of geestesziek of hij wilde een politiek signaal afgeven', zei
commissaris Winrich Granitzka, die leiding gaf aan de actie van de politie.
"Eerst vroeg de man om een Russische tolk, daarna eiste hij een
regeringsvertegenwoordiger te spreken. Op deze eis kwam hij echter niet meer
terug.'

    De inzittenden, afkomstig uit Japan, Turkije, de Verenigde Staten,
Argentinie,Israel, Oostenrijk en Duitsland, hebben een beeld geschetst van een
volstrekt onberekenbare gangster. Hij liet de gegijzelde toeristen foto's van
zichzelf nemen met een Polaroid-camera.

    Met die camera fotografeerde hij ook het lichaam van de 64-jarige vrouw uit
Baden-Wurttemberg, die hij zonder enige reden doodschoot toen hij, kort voor de
bestorming van de bus, de rijen langsging en de toeristen vroeg naar hun
nationaliteit. Toen de vrouw zei dat ze Duitse was - de eerste in de bus met de
Duitse nationaliteit - schoot hij haar van achteren een kogel door het hoofd.
"Het maken van een foto van het slachtoffer toont aan dat we hier te maken
hadden met een absolute sadist, iemand die lust had om te doden', zei
zaterdagmiddag.

    De gebeurtenissen in de bus noopten de politie volgens commissaris Winrich
Granitzka tot ingrijpen, zodra zich een mogelijkheid voor zou doen. "We waren er
absoluut van overtuigd dat hij uiteindelijk alle gijzelaars zou doden.'

    Kenmerkend voor zijn actie noemt de politie het feit dat Bor meer dan 150
patronen bij zich droeg, na de moord op de chauffeur zijn bebloede kleding
uitdeed en een gevechtspak met bivakmuts aantrok alsmede het feit dat hij een
parachute in zijn bagage had. Uit het feit dat hij ook een apparaat bij zich had
waarmee hij via de satelliet zijn positie kon bepalen (Global Positioning
System), kan worden afgeleid dat hij per vliegtuig had willen ontkomen. Voorts
droeg hij bedrieglijk echt lijkende nep-dynamietstaven bij zich. Granitzka:
"Niet vreemd dus dat we dachten met een absolute 'Profi-Terrorist' te maken te
hebben.'

    De 53-jarige Heinz Buchner uit Wenen is de held van de gijzelingsactie. Toen
Bor in de loop van vrijdagmiddag de ontsnapping van een elfjarige Duitse jongen
uit de bus wilde verhinderen, wierp de Oostenrijker zich in de baan van de
schoten. Daarbij ging er een kogel door zijn longen. De Oostenrijker slaagde er
niettemin in door de achterruit naar buiten te springen en hevig bloedend naar
enkele in dekking zittende politiemensen te kruipen. Tijdens een uren durende
operatie is het leven van de man gered.

    Ook een politieman, die bij het begin van de kaping een schot in de buik
kreeg, is na een spoedoperatie aan de beterende hand.

    Foto: De buskaper Leon Bor wordt door de Duitse officier van justitie Karl
Uterman omschreven als iemand 'die lust had te doden.'

    Vrijheidsberoving ; Recht ; Criminaliteit ; Delicten ; Geweldsdelicten

LOAD-DATE: May 7, 2003

LANGUAGE: DUTCH

                © 1995 PCM Uitgevers B.V.  All rights reserved.

                              194 of 200 DOCUMENTS

                                Brabants Dagblad

                                 July 31, 1995

Gangster fotografeerde lijken met een polaroidcamera Gijzelaar Duitse bus
'absolute sadist'

Door onze correspondent Frans Wijnands

SECTION: Pg. 5

LENGTH: 854 words


KEULEN - "Hij had pure lol in het doden. Een absolute sadist' die zelfs de
lijken in de bus fotografeerde". Zowel de Keulse politiecommissaris Winrich
Granitzka als de officier van justitie omschrijft de man' die afgelopen vrijdag
twee mensen doodschoot tijdens het gijzeldrama met een Keulse stadsrondritbus'
als een genadeloze killer. Een 'profi-terrorist'' die de gegijzelde passagiers
sloeg en trapte' ze vastbond' kleefband over hun monden plakte en blinddoekte.

De dader is dood. Het is de 31-jarige Leonid Borschewski, die enkele jaren
geleden uit de toenmalige Sovjet-Unie naar Israel emigreerde. Daar kreeg hij in
1993 een Israelisch paspoort op zijn nieuwe' kortere naam; Leon Bor. In de pas
stonden nog geldige inreisvisa voor de Verenigde Staten en Nederland. Nog maar
enkele dagen geleden moet Bor op Schiphol zijn gearriveerd. Vanuit Amsterdam is
hij per trein doorgereisd naar Duitsland. In zijn bagage vond de politie een
retourtje Amsterdam-Mainz.

Uit de verhalen van de buspassagiers heeft de politie een reconstructie van het
gijzeldrama kunnen maken. Toen de bus met de 24 toeristen' de 27-jarige
chauffeur en een 32-jarige vrouwelijke gids op het Keulse Jaarbeursterrein
stopte om de passagiers vandaar het beste zicht op de Dom te geven' ontpopte de
zich de tot dan toe onopvallende medepassagier als een wrede killer. Hij stormde
met getrokken pistool naar voren' schreeuwde iets tegen de chauffeur die over de
boordradio de centrale nog kon melden dat hij werd bedreigd. Meteen daarop werd
hij met drie pistoolschoten gedood.

De gangster haalde uit zijn bagage een soort camouflagepak en een bivakmuts met
gaten voor ogen en mond. Hij bond echt uitziende dynamietstaven om zijn middel
en legde diverse spingladingen onder de stoelen van de doodsbange passagiers.
Pas later bleek het om namaakdynamiet te gaan. Twee passagiers' onder wie de
gids' konden vrij kort na het begin van het gijzeldrama ontsnappen.

  Heldhaftig

Via de mobiele telefoon kreeg de politie contact met de gangster. Hij meldde
zich als 'Russische maffia'. Hij wilde een lid van de regering spreken en vroeg
om een Russische tolk. De eisen werden gesteld in slecht' snauwerig Engels.

In de loop van de middag sprong een 11-jarige jongen door de kapotte achterruit
van de bus en kon ontsnappen. Pas later werd duidelijk dat de gangster
koelbloedig met zijn pistool op de vluchtende jongen had gericht en geschoten.

De 53-jarige Heinz Buchner uit Wenen' die de stadsrondrit meemaakte' zag dat
gebeuren. Hij wierp zich in de baan van het schot en redde daarmee de jongen het
leven. De zwaar gewonde Wener kroop eveneens door de achterruit en liet zich
achter de bus op de grond vallen. Vervolgens kroop hij op handen en voeten naar
een vlakbij geparkeerde politewagen.

Dat was voor de politie het sein om de bus te bestormen. "Het was toen
overduidelijk dat er met deze onberekenbare moordenaar niets meer te
onderhandelen viel."' aldus commissaris Granitzka' die diep respect en
uitbundige lof had voor het optreden van de Weense passagier. 'Een held'' aldus
de Keulse politie.

  Foto's

Het ingrijpen van de politie kwam voor een 64-jarige passagiere een paar minuten
te laat. Ooggetuigen vertelden na hun bevrijding dat de gangster voortdurend in
het gangpad op en neer had gelopen' met zijn wapen dreigde en willekeur klappen
had uitgedeeld. Ook vroeg hij sommige passagiers naar hun nationaliteit. Op de
in het algemeen gestelde vraag 'Wie is Duits?'' antwoordde een 64-jarige vrouw:
'Ik'. Het was haar doodvonnis. Met drie schoten in het hoofd werd zij genadeloos
geexecuteerd.

De moordenaar pakte een polaroid-camera van een van de passagiers af'
fotografeerde eerst zijn twee dodelijke slachtoffers en dwong daarna een van de
passagiers om hem in zijn vechtpak te fotograferen. Op het moment dat de
gangster de foto's in zijn borstzak wilde steken bestormde de politie de bus en
werd de gijzelnemer met enkele gerichte schoten gedood. In zijn pistool zaten
nog twaalf kogels; in zijn bagage nog een extra kogelhouder.

Over het motief tast de politie - vermoedelijk voorgoed - in het duister: ofwel
de man was gestoord' of hij wilde een politiek signaal afgeven' luidt de
voorlopige eindconclusie van het onderzoek. De gewonden - onder wie ook een
politieman - zijn inmiddels buiten levensgevaar. Alle toeristen' onder wie
Japanners' Argentiniers en Turken, zijn in de loop van het weekeinde weer naar
huis vertrokken. In een enkel geval werd voor hen plaats gemaakt in al
volgeboekte vliegtuigen.

LOAD-DATE: August 1, 1995

LANGUAGE: Dutch / Nederlands

GRAPHIC: Een polaroid-foto van Leonid Borschewsky. Een van de passagiers werd
door de kaper gedwongen deze foto te nemen. Op het moment dat de gangster de
foto's in zijn borstzak wilde steken bestormde de Keulse politie de bus en werd
de man gedood.  Foto ANP.

PUB-TYPE: Paper

                        Copyright 1995 Brabants Dagblad

                              195 of 200 DOCUMENTS

                                    De Stem

                                 July 31, 1995

Gangster fotografeerde lijken in Keulse toeristenbus

Door Frans Wijnands

SECTION: Alle edities, Pg. 4

LENGTH: 987 words


Keulen - "Hij had pure lol in het doden. Een absolute sadist' die zelfs de
lijken in de bus fotografeerde." Zowel de Keulse politiecommissaris Winrich
Granitzka' als de officier van Justitie omschrijven de man' die afgelopen
vrijdag twee mensen doodschoot tijdens het gijzeldrama met een Keulse
stadsrondritbus' als een genadeloze killer.

Een 'profi-terrorist'' die de gegijzelde passagiers sloeg en trapte' ze
vastbond' kleefband over hun monden plakte en blinddoekte.

De dader is dood. Het is de 31-jarige Leonid Borschewski die enkele jaren
geleden uit de toenmalige Sovjet-Unie naar Israel emigreerde. Daar kreeg hij in
1993 een Israelisch paspoort op zijn nieuwe' kortere naam; Leon Bor. In de pas
stonden nog geldige inreisvisa voor de Verenigde Staten en Nederland.

Nog maar enkele dagen geleden moet Bor op Schiphol zijn gearriveerd. Vanuit
Amsterdam is hij per trein doorgereisd naar Duitsland. In zijn bagage vond de
politie een retourtje Amsterdam-Mainz.

Uit de verhalen van de buspassagiers heeft de politie een reconstructie van het
gijzeldrama kunnen maken. Toen de bus met de 24 toeristen' de 27-jarige
chauffeur en een 32-jarige vrouwelijke gids op het Keulse Jaarbeursterrein
stopte om de passagiers vandaar het beste zicht op de Dom te geven' ontpopte de
zich de tot dan toe onopvallende medepassagier als een wrede killer.

Hij stormde met getrokken pistool naar voren' schreeuwde iets tegen de chauffeur
die over de boordradio de centrale nog kon melden dat hij werd bedreigd. Meteen
daarop werd hij met drie gerichte pistoolschoten gedood.

De gangster haalde uit zijn bagage een soort camouflagepak en een bivakmuts met
gaten voor ogen en mond. Hij bond echt uitziende dynamietstaven om zijn middel
en legde diverse spingladingen onder de stoelen van de doodsbange passagiers.

Pas later bleek het om namaakdynamiet te gaan. Twee passagiers' onder wie de
gids' konden vrij kort na het begin van het gijzeldrame ontsnappen.

Via mobiele telefoon kreeg de politie contact met de gangster. Hij meldde zich
als 'Russische maffia'. Hij wilde een lid van de regering spreken en vroeg om
een Russische tolk. De eisen werden gesteld in slecht' snauwerig engels.

In de loop van de middag sprong een 11-jarige jongen door de kapotte achterruit
van de bus en kon ontsnappen. Pas later werd duidelijk dat de gangster
koelbloedig met zijn pistool op de vluchtende jongen had gericht en geschoten.

De 53-jarige Heinz Buchner uit Wenen' die de stadsrondrit meemaakte' zag dat
gebeuren. Hij wierp zich in de baan van het schot en redde daarmee de jongen het
leven. De zwaar gewonde Wener kroop eveneens door de achterruit en liet zich
achter de bus op de grond vallen. Vervolgens kroop hij op handen en voeten naar
een vlakbij geparkeerde politewagen.

Dat was voor de politie het sein om de bus te bestormen. "Het was toen
overduidelijk dat er met deze onberekenbare moordenaar niets meer te
onderhandelen viel," aldus commissaris Granitzka' die diep respect en uitbundige
lof had voor het optreden van de Weense passagier. 'Een held'' aldus de Keulse
politie.

Het ingrijpen van de politie kwam voor een 64-jarige passagiere een paar minuten
te laat. Ooggetuigen vertelden na hun bevrijding dat de gangster voortdurend in
het gangpad op en neer had gelopen' met zijn wapen dreigde en willekeur klappen
had uitgedeeld.

Ook vroeg hij sommige passagiers naar hun nationaliteit. Op de in het algemeen
gestelde vraag 'Wie is Duits?'' antwoordde een 64-jarige vrouw: 'Ik'.  Het was
haar doodvonnis. Met drie schoten in het hoofd werd zij genadeloos geexecuteerd.

De moordenaar pakte een polaroid-camera van een van de passagiers af'
fotografeerde eerst zijn twee dodelijke slachtoffers en dwong daarna een van de
passagiers om hem in zijn vechtpak te fotograferen. Op het moment dat de
gangster de foto's in zijn borstzak wilde steken bestormde de politie de bus en
werd de gijzelnemer met enkele gerichte schoten gedood. In zijn pistool zaten
nog twaalf kogels; in zijn bagage nog een extra kogelhouder.

Over het motief tast de politie - vermoedelijk voorgoed - in het duister: ofwel
de man was gestoord' of hij wilde een politiek signaal afgeven' luidt de
voorlopige eindconclusie van het onderzoek.

De gewonden - onder wie ook een politieman - zijn inmiddels buiten levensgevaar.
Alle toeristen' onder wie Japanners' Argentijnen en Turken zijn in de loop van
het weekeinde weer naar huis vertrokken. In een enkel geval werd voor hen plaats
gemaakt in al volgeboekte vliegtuigen.

LOAD-DATE: August 1, 1995

LANGUAGE: Dutch / Nederlands

GRAPHIC: Duitsland ( gijzelingen )

PUB-TYPE: Paper

                     Copyright 1995 VNU Dagbladengroep B.V.

                              196 of 200 DOCUMENTS

                                De Gelderlander

                                 July 31, 1995

'Sadistische' buskaper fotografeerde lijken

Door onze correspondent

SECTION: Buitenland, Pg. 1

LENGTH: 840 words


Frans Wijnands

KEULEN - "Hij had pure lol in het doden. Een absolute sadist' die zelfs de
lijken in de bus fotografeerde." De Keulse politiecommissaris Winrich Granitzka
en de officier van justitie omschrijven de man die afgelopen vrijdag twee mensen
doodschoot tijdens het gijzeldrama in een Keulse touringcar - en die daarna zelf
werd gedood door de Duitse politie - als een genadeloze killer. Een 'profi-
terrorist'' die de gegijzelde passagiers sloeg en trapte' ze vastbond' plakband
over hun monden plakte en blinddoekte.

De dader was de 31-jarige Leonid Borschewski. Enkele jaren geleden emigreerde
hij uit de toenmalige Sovjet-Unie naar Israel. Daar kreeg hij in 1993 een
Israelisch paspoort op zijn nieuwe' kortere naam: Leon Bor. In zijn paspoort
stonden nog geldige inreisvisa voor de Verenigde Staten en Nederland.  Nog maar
enkele dagen geleden moet Bor op Schiphol zijn gearriveerd. Vanuit Amsterdam is
hij per trein doorgereisd naar Duitsland. In zijn bagage vond de politie een
retourtje Amsterdam-Mainz.

Uit de verhalen van de buspassagiers heeft de politie een reconstructie van het
gijzeldrama kunnen maken. Toen de bus met de 24 toeristen' de 27-jarige
chauffeur en een 32-jarige vrouwelijke gids op het Keulse Jaarbeursterrein
stopte om de passagiers vandaar het beste zicht op de Dom te geven' ontpopte de
dan toe onopvallende medepassagier zich als een wrede killer. Hij stormde met
getrokken pistool naar voren en schreeuwde iets tegen de chauffeur, die over de
boordradio de centrale nog kon melden dat hij werd bedreigd. Meteen daarop werd
hij met drie gerichte pistoolschoten gedood.

De gangster haalde uit zijn bagage een soort camouflagepak en een bivakmuts met
gaten voor ogen en mond. Hij bond echt uitziende dynamietstaven om zijn middel
en legde diverse springladingen onder de stoelen van de doodsbange passagiers.
Pas later bleek het namaakdynamiet te zijn. Twee passagiers' onder wie de gids'
konden vrij kort na het begin van het gijzeldrama ontsnappen.

  Heldhaftig

Via mobiele telefoon kreeg de politie contact met de gangster. Hij meldde zich
als 'Russische mafia'. Hij wilde een lid van de regering spreken en vroeg om een
Russische tolk. De eisen werden gesteld in slecht' snauwerig Engels.

In de loop van de middag sprong een elfjarige jongen door de kapotte achterruit
van de bus en kon ontsnappen. Pas later werd duidelijk dat de gangster
koelbloedig met zijn pistool op de vluchtende jongen had gericht en geschoten.

De 53-jarige Heinz Buchner uit Wenen' die de stadsrondrit meemaakte' zag dat
gebeuren. Hij wierp zich in de baan van het schot en redde daarmee de jongen het
leven. De zwaar gewonde Wener kroop eveneens door de achterruit en liet zich
achter de bus op de grond vallen. Vervolgens kroop hij op handen en voeten naar
een vlakbij geparkeerde politiewagen.

Dat was voor de politie het sein om de bus te bestormen. "Het was toen
overduidelijk dat er met deze onberekenbare moordenaar niets meer te
onderhandelen viel"' aldus commissaris Granitzka' die diep respect en uitbundige
lof had voor het optreden van de Weense passagier. 'Een held'' aldus de Keulse
politie.

  Foto's

Het ingrijpen van de politie kwam voor een 64-jarige passagiere een paar minuten
te laat. Ooggetuigen vertelden na hun bevrijding dat de gangster voortdurend in
het gangpad op en neer had gelopen' met zijn wapen dreigde en willekeur klappen
had uitgedeeld. Ook vroeg hij sommige passagiers naar hun nationaliteit. Op de
in het algemeen gestelde vraag 'Wie is Duits?'' antwoordde een 64-jarige vrouw:
'Ik'. Het was haar doodvonnis. Met drie schoten in het hoofd werd zij genadeloos
geexecuteerd.

De moordenaar pakte een polaroid-camera van een van de passagiers af'
fotografeerde eerst zijn twee slachtoffers en dwong daarna een van de passagiers
om hem in zijn vechtpak te fotograferen. Op het moment dat de gangster de foto's
in zijn borstzak wilde steken, bestormde de politie de bus en werd de
gijzelnemer met enkele gerichte schoten gedood. In zijn pistool zaten nog twaalf
kogels; in zijn bagage nog een extra kogelhouder.

Over het motief tast de politie - vermoedelijk voorgoed - in het duister: ofwel
de man was gestoord' of hij wilde een politiek signaal afgeven' luidt de
voorlopige conclusie van het onderzoek. De gewonden - onder wie ook een
politieman - zijn inmiddels buiten levensgevaar. Alle toeristen' onder wie
Japanners' Argentijnen en Turken zijn in de loop van het weekeinde weer naar
huis vertrokken. In een enkel geval werd voor hen plaats gemaakt in al
volgeboekte vliegtuigen.

LOAD-DATE: August 1, 1995

LANGUAGE: Dutch / Nederlands

PUB-TYPE: Paper

                         Copyright 1995 De Gelderlander

                              197 of 200 DOCUMENTS

                                NRC Handelsblad

                                 July 29, 1995

VN-soldaat krijgt les in Servische argumenten

BYLINE: DOOR ONZE REDACTEUR FRANK WESTERMAN

SECTION: Voorpagina; Pg. 1

LENGTH: 1286 words


De opmerking van overste Karremans dat de Bosnische oorlog geen 'good guys' en
'bad guys' kent strookt met de opleiding van Dutchbat.

OSSENDRECHT, 29 JULI. Srebrenica-veteraan Ton Karremans staat niet alleen. Zijn
opvatting dat er in Bosnie geen 'good guys' en 'bad guys' zijn vindt binnen het
VN-leger weerklank tot op generaalsniveau. Omwille van de neutraliteit hoort het
'wegwerken van het bestaande beeld dat Serviers agressors zijn en moslims
slachtoffers' standaard tot de vooropleiding van de VN-militair.

Abe de Vries, een afgezwaaide luitenant die in 1992 de training voor Nederlandse
Joegoslavie-gangers heeft opgezet, zegt het zo: 'Veel cursisten komen bij ons
binnen met een duidelijk, maar eenzijdig idee. Daar moet je iets aan doen. Om
die onevenwichtigheid op te heffen schuiven we ook de Servische argumenten naar
voren. Wij laten zien dat je de partijen niet kunt verdelen in de goeden en de
slechten.'

Ex-Clingendael docent Rene Gremaux, die tot december vorig jaar college gaf aan
officieren en waarnemers, kroop zelf in de huid van de Servische veroveraar
Ratko Mladic 'om die kant van het verhaal ook te laten horen'. In zijn les liet
hij een Servier, een Kroaat en een moslim aan het woord. De Servier leefde
echter zo mee met het lot van de Bosnische moslims dat de cursisten dachten dat
hij de moslim was. 'Daarom heb ik mezelf toen maar opgeworpen als advocaat van
de duivel', zegt de Nijmeegse antropoloog.

Het hogere VN-personeel doorloopt voor vertrek een training van twee weken bij
het Centrum voor Vredesoperaties (CVV) van de Koninklijke Landmacht in
Ossendrecht. 'We proberen de cursist vooraf helemaal blauw te krijgen, dat wil
zeggen: neutraal', zegt kapitein Marc van der Tier, de kwaliteitsbewaker van de
opleiding. 'Anders dan de media, die het conflict kleur geven met meningen en
impressies, presenteren wij slechts feiten.'

In theorie kan er volgens Van der Tier geen verschil van inzicht bestaan tussen
de VN-militairen en de minister van defensie. 'Maar als je er met je snufferd
bovenop staat ziet de werkelijkheid er natuurlijk anders uit dan wanneer je
alleen rapporten leest', zegt hij. Dat geldt ook voor overste Karremans, die met
zijn lovende woorden voor Mladic zowel minister Voorhoeve als landmachtgeneraal
Couzy in verlegenheid bracht.

Karremans sprak afgelopen zondag in Zagreb zijn bewondering uit voor de strateeg
Mladic die zijn Dutchbat-eenheid 'knap had uitgemanoeuvreerd'. Een dozijn
commentatoren suggereerde daarop dat de commandant ten prooi was gevallen aan
het Stockholm-syndroom, de identificatie van de gijzelaar met de terrorist. Hij
zou bovendien in de Servische propaganda-val zijn gelopen door te verkondigen
dat moslimcommando's uit Srebrenica in de loop der jaren 192 dorpen hebben
platgebrand en uitgemoord.

'Politiek incorrecte waarheden', oordeelt oud-trainer Gremaux. Ze zouden onder
tafel worden geveegd omdat ze niet in het zwart-wit beeld passen. Samen met De
Vries is hij een pro-Servisch mediaoffensiefje begonnen met opiniestukken in de
dagbladen. De antropoloog is ervan overtuigd dat het 192-dorpen-verhaal op
waarheid berust. Toen hij echter begin dit jaar onderzoek wilde doen in het land
van Mladic werd hem de toegang ontzegd. 'Zelfs ik mocht er niet in', zegt hij
met gevoel voor ironie.

Pagina 2: Soldaat 'snapt niets van deze oorlog'

In de hongerwinter van 1992/'93 hebben de desperado's vanuit Srebrenica zonder
twijfel dodelijk toegeslagen in de gehuchten Skelani, Fakovici, Kamenica en zeer
recent (26 juni) nog in Visnjica - daarvan getuigen de Servische graven en de
moslim-graffiti op de muren. In hetzelfde gebied tekenen de Serviers voor het
deporteren, verjagen en deels uitmoorden van de moslimmeerderheid van Zvornik,
Visegrad, Rogatica, Vlasenica en Bratunac - stuk voor stuk steden in de buurt
van Srebrenica.

Niettemin denken Gremaux en De Vries dat 'de schuld van de oorlog minder
eenzijdig bij de Serviers ligt dan de media en de politiek doen geloven'. Hun
voormalige werkgever, het CVV in Ossendrecht, distantieert zich van de
opvattingen van de twee, hetgeen ze alleen maar sterkt in hun overtuiging dat er
een doofpot-beleid wordt gevoerd.

Gremaux: 'De praktijkkennis van overste Karremans moet het afleggen tegen de
vooringenomenheid van de politici en de media.' De oud-voorlichter ziet daarin
een patroon. De Dutchbat-commandant is immers niet de eerste Nederlandse
VN-officier die zijn vingers brandt aan het verkondigen van een afwijkend
standpunt.

Kort na de Gorazde-crisis in april 1994 sprak brigade-generaal Bastiaans in NRC
Handelsblad zijn ergernis uit over de moslimsoldaten in Gorazde, die met
provocaties een 'overreactie' van de troepen van Mladic zouden hebben uitgelokt.
Met hulp van 'een prachtige propagandacampagne' wisten ze vervolgens de NAVO tot
luchtbombardementen te bewegen. Dat had Bastiaans niet mogen zeggen, zo kreeg
hij later te horen.

Eind mei overkwam kolonel De Jonge, de hoogste Nederlandse officier op het
VN-hoofdkwartier in Zagreb, iets soortgelijks. Bitter stelde hij in deze krant
dat de Serviers zich 'bijna niets' en de moslims zich 'heel veel' kunnen
veroorloven zonder zich de woede van de wereld ('die altijd al een beetje
anti-Servisch is geweest') op de hals halen. De Jonge kreeg de dag daarop een
tijdelijk spreekverbod.

Eenmaal in de Bosnische bergen interpreteren de blauwhelmen hun taak naar lokaal
bevinden. Zo waren de VN-observatieposten langs de grenzen van Srebrenica
volgens Dutchbat-sergeant Gert Gurgjes niet bedoeld om de bevolking van de
enclave te beschermen, maar 'om de moslims binnen de pocket te houden, zodat er
geen incidenten worden uitgelokt'. In De Legerkoerier, een blad van het
ministerie van defensie, zei Gurgjes vorig jaar: 'Wij zijn hier niet om de
moslims te helpen, zoals velen denken.'

Onder de gewone soldaten is het 'een-pot-nat-denken' wijdverbreid. 'Of je het
nou had over een Kroaat, een moslim of een Servier, voor mijn maten waren het
allemaal geitekoppen', zegt Yntze van der Honing, een neerlandicus die in 1993
zijn dienstplicht vervulde in het door Serviers bezette deel van Kroatie. 'De
gemiddelde VN-soldaat snapt niets van de oorlog en wil gewoon na een half jaar
een Harley Davidson kopen.'

Van der Honing legt uit hoe het meegebrachte beeld van de Serviers als bad guys
in duigen kan vallen. Zelf had hij kort voor vertrek een documentaire gezien
over de bankrover Arkan, een Servier die er trots op is dat zijn paramilitaire
legertje moslimburgers verjaagt en 'zo nodig' ook doodt. Groot was de verbazing
van de Rotterdamse blauwhelm toen hij bij aankomst in het VN-kampement een
Arkan-aanhanger aantrof met een Heineken-biertje in de hand.

'Hier klopt iets niet, dacht ik toen. Hoe kan een moordenaar nou je huisvriend
zijn?' zegt Van der Honing. 'Maar het volgende moment eet je samen een ijsje en
na verloop van tijd denk je: die Serviers vallen best mee. Tegenover alles wat
jij weet uit kranten en boeken, stellen zij de verhalen van een neef of een oom
of een buurvrouw. Dan ben je gauw uitgepraat.'

De onpartijdigheid van de VN-missie is niet in het geding, vindt kapitein Van
der Tier van het opleidingscentrum voor Vredesoperaties. Wie lange tijd met een
bepaalde bevolkingsgroep optrekt kan weliswaar beinvloed raken, maar het effect
daarvan middelt zich uit omdat er VN-soldaten zijn bij alle partijen. Van der
Tier: 'Dat neemt niet weg dat het lastig is om blauw te blijven. Uiteindelijk
krijgt iedereen wel een veegje mee.'

Foto: Militairen van 'Dutchbat' zondag in Zagreb na hun aankomst uit Srebrenica
(Foto NRC Handelsblad/Vincent Mentzel)

Afscheidingsbewegingen ; Politiek en Staat ; Binnenlandse Politieke Onrust

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              198 of 200 DOCUMENTS

                                 de Volkskrant

                                 July 28, 1995

Burgemeester in zuid-Italie jaagt met knokploeg op immigranten

BYLINE: JAN VAN DER PUTTEN

SECTION: Pg. 6

LENGTH: 425 words


De burgemeester van Tarente houdt van aanpakken. Al in zijn jonge jaren mocht
hij er als leider van een rechtse knokploeg graag op los slaan. Als burgervader
van een van de grootste steden van zuid-Italie heeft hij die gewoonte niet
afgeleerd. Zijn nieuwe doelgroep bestaat uit clandestiene immigranten en andere
randfiguren.

Van onze correspondent

Jan van der Putten

ROME

In veel plaatsen in zuid-Italie hebben lokale tv-stations de opkomst van
volksmenners mogelijk gemaakt. De meest ambitieuze van hen is Giancarlo Cito, de
semi-analfabete eigenaar van het commerciele kanaal AT6 van Tarente. Als een
Berlusconi in het klein maakte hij van zijn tv-kanaal een politieke partij. Zijn
mediamacht gebruikte hij om de politieke macht te veroveren en te behouden.

Italies eerste tv-burgemeester werd in 1993 gekozen met 54 procent van de
stemmen. Sindsdien is de oude hoofdstad van Groot-Griekenland in de ban van
Cito's activisme. Hij gaat overal zelf op af. Met zijn honderd kilo schuwt hij
de fysieke agressie niet. Schelden en schuine moppen tappen kan hij uitstekend
('een tikkeltje vulgariteit is onontbeerlijk voor een goed bestuur', meent hij).
Zijn tegenstanders? Communisten. Tegenspraak? Onduldbaar.

De lokale politie-agenten noemt hij 'de musketiers van de burgemeester'. Hij
heeft hen bewapend met 'aanwijsstokjes', een eufemisme voor knuppels. Daarmee
moeten de regels erin worden gehamerd, bij voorkeur bij illegale ambulante
verkopers en clandestiene immigranten, zigeuners en bedelkinderen.

Nog voordat de knuppels arriveerden, heeft de burgemeester zelf het voorbeeld
gegeven. Aan het hoofd van een patrouille van 'musketiers' ging hij op jacht.
Zijn buit: de prullaria van een Marokkaanse straathandelaar.

Cito nam de spullen in beslag omdat de man geen verblijfsvergunning kon laten
zien. 'Het had een terrorist kunnen zijn', lichtte hij toe. Inderdaad zaten er
onder de buit vier aanstekers.

Met de knuppels wil sheriff Cito naar eigen zeggen slechts de wet toepassen.
Zelf heeft hij met de wet echter ernstige problemen. Hij is al vier keer
veroordeeld wegens geweldpleging, laster en belediging. En er hangt hem een
proces boven het hoofd wegens mafia-activiteiten en medeplichtigheid aan moord.

Cito bagatelliseert zijn veroordelingen en roept zich uit tot slachtoffer: 'Als
je geen progressief bent, proberen ze je hoe dan ook te vernietigen'. En de
gedetailleerde beschuldigingen over zijn intieme relaties met de mafia van
Tarente? 'Tegenwoordig commanderen in Italie de spijtoptanten.'

LOAD-DATE: May 6, 2003

LANGUAGE: DUTCH

                © 1995 PCM Uitgevers B.V.  All rights reserved.

                              199 of 200 DOCUMENTS

                                NRC Handelsblad

                                 July 28, 1995

Moslim-terreur Algerije roept steeds meer weerzin op; Het gevoel van
onveiligheid is allesoverheersend; Iedereen probeert alleen nog maar het vege
lijf te redden

BYLINE: DOOR EEN MEDEWERKER

SECTION: Buitenland; Pg. 4

LENGTH: 1216 words


ALGIERS, 28 JULI. Op 3 juni, om half twee 's nachts, overviel een groep
gewapende moslim-extremisten een kleine volkswijk ten noorden van Boudouaou, 35
kilometer van Algiers. Ze trapten de deur in van een appartementencomplex en
klopten aan bij Ahmed, een metselaar.

Zijn vrouw en kinderen waren verstijfd van schrik en hij weigerde open te doen.
Daarop bewerkten de terroristen een kwartier lang zijn voordeur, tot die het
uiteindelijk begaf. Ze bevalen alle leden van het gezin naar buiten te gaan, ook
de kleintjes die zich onder het bed hadden verstopt. Zij namen de oudste van
Ahmeds dochters, die in een farmaceutisch laboratorium werkte, mee en schoten
haar een kogel door het hoofd. Toen ze vertrokken, verkeerde de hele wijk in
doodsangst.

Ahmed begrijpt nog steeds niet wat hem is overkomen. 'Ik ben een simpele
metselaar, mijn hele leven heb ik gewerkt voor mijn gezin en nu vermoorden ze
mijn dochter in mijn eigen huis.' Als hij een beetje is bijgekomen, vertelt hij
dat hij in december 1991 op het radicale Front van Islamitische Redding (FIS)
heeft gestemd. Volgens hem heeft zijn hele gezin dat gedaan, ook de vermoorde
dochter. 'We zijn een gelovig gezin. Ik wist niet dat het zover kon komen.'

De tragedie van Ahmed en zijn gezin staat niet op zichzelf. Moslim-extremisten
richten hun terreur steeds meer op burgers, zeker nu het Algerijnse leger aan
een succesvol tegenoffensief bezig is. Sinds een jaar hebben de extremisten niet
een operatie van enige omvang tegen de strijdkrachten uitgevoerd. Het aantal
moordaanslagen op burgers is daarentegen explosief toegenomen, evenals de acties
tegen scholen, staatsondernemingen, gebouwen van de gemeente, telefooncentrales
en ga zo maar door. In de voorsteden van Algiers gaat er geen dag voorbij zonder
dat burgers het slachtoffer worden van terreurdaden.

Ahmed vertelt dat niemand in zijn wijk meer na zes uur 's avonds zijn huis
verlaat, ook al gaat de avondklok pas om half twaalf in. Het gevoel van
onveiligheid is allesoverheersend. Er heerst verbittering over de barbarij van
de moslim-extremisten onder die lagen van de bevolking die toch het dichtst bij
hun opvattingen stonden. Toch helpt dit de machthebbers niet, die blijven net zo
gehaat als voorheen.

Eigenlijk proberen de mensen alleen nog maar het vege lijf te redden. Ze hebben
geen vertrouwen meer in politieke praatjes. Ook niet meer, en dat is nieuw, in
de religieuze betogen. Hun vroegere sympathie voor de moslim-extremisten maakt
hen in de ogen van het leger nog steeds verdacht. Cynisch wijst het leger hen op
de wreedheid van de gewapende groepen die ze eerst met hun hart en hun mond
steunden.

Elders, vooral in Kabylie, ontwikkelt de situatie zich anders. Na een aantal
aanvallen tegen dorpen hebben de inwoners, die het allemaal flink de keel uit
begon te hangen, besloten tegenspel te bieden. Uiteindelijk grepen ze naar de
wapens om zich te verdedigen.

In het dorpje Igoujdal, het eerste dat zijn eigen verdediging ter hand heeft
genomen, laat men trots de wapens zien. 'Sinds zes maanden', vertelt Belaid, de
leider van een verdedingingsgroep, 'is er geen enkele terrorist in ons gebied
gekomen. De laatste keer hebben we er twee doodgemaakt die onze geweren wilden
roven.' De autoriteiten hebben uiteindelijk hun zegen gegeven aan deze nieuwe
ontwikkeling. 'In het begin', aldus Belaid, 'waren ze er tegen en wilden ze ons
zelfs ontwapenen. Maar na een tijdje begrepen ze dat we besloten hadden onszelf
hoe dan ook te verdedigen. Ze kregen er toen begrip voor. Een paar keer heeft de
politie ons zelfs gevraagd mee te helpen aan zoekoperaties in de bergen, omdat
we dat gebied beter kennen.'

Voor Belaid en zijn medestanders zijn het de moslim-extremisten die de oorzaak
van alle problemen zijn. 'Toen ze de machthebbers aanvielen en de militairen,
die net als zij gewapend zijn, was dat verder onze zaak niet. Maar nu ze ons,
burgers, aanvallen, gaan ze te ver. We verdedigen niet de machthebbers zoals
velen willen doen geloven, maar simpelweg onszelf en onze gezinnen.' Gevolg
daarvan is wel dat voorheen vreedzame dorpen nu vrijwel in staat van oorlog
verkeren en alle mannen bij toerbeurt hun woonplaats bewaken.

Ook in Algiers is sprake van een nieuwe ontwikkeling. Aanvankelijk slaagden de
moslim-extremisten er in de mensen angst in te boezemen door de wreedheid van
hun daden, maar nu reageert men - vooral de intellectuelen, doelwit bij uitstek
van de gewapende groepen. Steeds vaker gaan zij gewapend naar hun werk. Een
aantal kon slechts aan de dood ontsnappen door hun aanvallers met gelijke munt
te betalen. Zo heeft een professor een van de mensen die hem bij zijn huis
opwachtten om hem te vermoorden, zelf doodgeschoten. Tijdens de schotenwisseling
kozen de anderen het hazepad. De hoogleraar zelf raakte licht gewond aan zijn
been.

Handelaren, industrielen en gewone burgers hebben besloten zelf zorg te dragen
voor hun eigen verdediging omdat de staat dat niet meer kan. De autoriteiten
staan dat toe en proberen het wapenbezit te reguleren door aan bepaalde
categorieen burgers een vergunning te geven wapens te dragen.

Deze houding van verzet is, meer dan alle andere factoren, verantwoordelijk voor
de afname van het aantal aanslagen in de hoofdstad, waar het normale leven
langzaam weer op gang komt. In de hitte van de zomer zijn de stranden weer vol
en het nachtleven heeft iets van zijn vroegere luister herkregen. In het centrum
van de stad, in de winkelstraten, lopen echtparen weer hand in hand en steeds
minder vrouwen dragen een sluier.

Ook de etalages van de winkels zijn veranderd. Het tijdperk van de tekorten van
de centraal geleide economie heeft plaats gemaakt voor de overvloed van de vrije
markt. De etalages puilen uit van importgoederen uit het Westen. Algiers heeft
daarom een andere aanblik gekregen niet langer dat sobere uiterlijk van
voorheen, ook al zijn de prijzen van de goederen zo hoog dat slechts een klein
gedeelte van de bevolking ze kan betalen.

De koopkracht van de bevolking is zo gedaald dat iedereen het te druk heeft de
eindjes aan elkaar te knopen om tijd vrij te maken voor de politiek. Na de
beslissing van de regering geen steun meer te verlenen aan staatsbedrijven
zonder reele toekomst, hebben tientallen daarvan inmiddels hun deuren gesloten.
Daardoor kwamen duizenden mensen op straat te staan. Andere redden het
vooralsnog maar hebben al twee of drie maanden geen salarissen meer uitbetaald.
De werknemers leggen zich daar bij neer in de hoop dat hun onderneming er zo
weer bovenop komt.

'We hebben geen keus en zij weten het', zegt een vakbondsactivist die zijn
heimwee naar de tijd van de centraal geleide economie moeilijk kan verbergen.
'We hebben het te druk met het terrorisme en de veiligheidssituatie in het
algemeen. Er zijn economische hervormingen doorgevoerd die ons snel een
markteconomie hebben gegeven zonder dat we daar op waren voorbereid.'

Eisen van de arbeiders liggen slecht bij de regering en het publiek. De
prioriteiten liggen elders: bij rust en vrede. De gevoelens van opstandigheid
die de eerste twee jaar door de moslim-extremisten werden opgewekt hebben plaats
gemaakt voor apathie. Ook in die zin is de poging van de moslim-extremisten om
permante sympathie voor hun zaak te mobiliseren mislukt.

LOAD-DATE: May 8, 2003

LANGUAGE: DUTCH

                © 1995 PCM Uitgevers B.V.  All rights reserved.

                              200 of 200 DOCUMENTS

                                   Het Parool

                                 July 27, 1995

Metro en toeristen extra bewaakt

SECTION: Pg. 5

LENGTH: 518 words


PARIJS - De Franse regering heeft een beloning uitgeloofd van een miljoen franc,
ruim driehonderdduizend gulden, voor informatie over de aanslag van dinsdag in
de ondergrondse van Parijs. Minister van binnenlandse zaken Jean-Louis Debre
maakte gisteren op de televisie een speciaal telefoonnummer bekend voor mensen
die informatie kunnen verstrekken.

Het dodental van de nog steeds niet geloofwaardig opgeeiste bomaanslag op het
station Saint-Michel is opgelopen tot zeven.

Een dag na de explosie in een wagon van de regionale exprestrein RER bezweken
drie ernstig verbrande slachtoffers aan hun verwondingen. Ruim tien gewonden
verkeren nog in een kritieke toestand.

Meer dan tachtig mensen zijn behandeld voor verwondingen of een shock. De bom
met een ontstekingsmechanisme bevatte drie tot vijf kilo explosieven.

Niet uitgesloten wordt dat de bom voortijdig is afgegaan in de handen van een
terrorist, die mogelijk behoort tot de dodelijke slachtoffers.

De politie heeft inmiddels meer dan vijftig telefoontjes ontvangen van mensen
die de verantwoordelijkheid opeisten. Het betrof zonder uitzondering kwalijke
grappen, aldus de politie, evenals de bom-meldingen die gisteren in Parijs
leidden tot de ontruiming van enkele metrostations, waaronder het immense
Chatelet, de Piramide van het Louvre en de Virgin Megastore op de
Champs-Elysees.

In Parijs en andere steden was de politie ook vanochtend massaal op de been om
mensen een gevoel van veiligheid te geven. De Parijse politie hield uitgebreide
identiteitscontroles.

Op veel gebruikers van de metro in de hoofdstad hadden de activiteiten een
averechts effect, zij dachten dat de politie een nieuwe aanslag op het spoor
was.

Tijdelijk zijn duizend agenten uit de provincie naar Parijs overgeplaatst,
andere grote steden krijgen achthonderd agenten extra. Buitenlandse toeristen
reageerden verontrust op de aanslag, de ernstigste in Parijs sinds de golf van
terreur in 1986.

Ook in het buitenland zijn extra veiligheidsmaatregelen getroffen. Belgie
verscherpte de grenscontroles en de bewaking van het vliegveld en het openbaar
vervoer in Brussel.

De directie van de Eurotunnel, de ondergrondse treinverbinding tussen
Groot-Brittannie en Frankrijk, besloot tot een uitbreiding van de controles.

De autoriteiten en deskundigen op het gebied van terrorisme beschouwen
Algerijnse fundamentalisten als de hoofdverdachten. Vaststaat dat de Gewapende
Islamitische Groep Frankrijk met vergelding heeft gedreigd nadat Franse agenten
begin dit jaar in Marseille GIA-terroristen doodschoten die in Algiers een
toestel van Air France hadden gekaapt.

Als de theorie van de Algerijnse connectie klopt, zou de burgeroorlog in de
vroegere Franse kolonie voor het eerst zijn overgeslagen naar de overkant van de
Middellandse Zee.

Niet uitgesloten wordt dat Bosnische Serviers Frankrijk wilden straffen voor
president Chiracs pleidooien voor een hard militair optreden. (Rtr, AFP, AP)

Terrorisme ; Politiek en Staat ; Binnenlandse Politieke Onrust ; Lokaal openbaar
vervoer ; Verkeer en Vervoer ; Openbaar Vervoer

LOAD-DATE: May 9, 2003

LANGUAGE: DUTCH

                               © 1995 Het Parool
